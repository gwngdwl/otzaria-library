<h1>איזהו מקומן על ביצה</h1>
הרב יהודה אריה פרידלס שליט"א
<h2>שער, הסכמות, פתיחה, רשימת ר"ת</h2>
שער
בעזהי"ת
ספר איזהו מקומן על מסכת ביצה
אוצר ציונים הערות ומראי מקומות דף על דף לפי סדר הגפ"ת על כל המסכת
כולל מפתח נושאים מפורט
ליקטתי אספתי וערכתי בסייעתא דשמיא
יהודה אריה בלאמו"ר הרב ר' אברהם יצחק שליט"א פרידלס
שנת התשע"ו בני ברק
כל הזכויות שמורות
ספרי 'איזהו מקומן' על מסכתות שבת, ביצה, יומא, סוטה, זבחים, מנחות, בכורות, ונדה
אפשר להשיג בחנויות הספרים ובכתובות דלקמן:
ירושלים:
פרידלס
בעל השאילתות 12 קרית משה
טל': 02-6511165
בני ברק:
פרידלס
חיד"א 9 בני ברק
טל': 03-6187067
מודיעין עילית:
פרידלס
נתיבות המשפט 8/4
קרית ספר
טל': 08-9741632
מכתבי ברכה והסכמות שנתנו על ספרי הקודמים
הסכמת מורי ורבי הגאון הגדול רבי מאיר צבי ברגמן שליט"א
ראש ישיבת רשב"י
הרב מאיר צבי ברגמן
ראש ישיבת רשב"י
בני־ברק ארץ־ישראל
בס"ד ט"ז טבת תשע"א
חזיתי איש מהיר במלאכתו, לפני מלכים יתייצב, בממלכת התורה, ה"ה ידידי היקר, מוכתר בקניני התורה ובכל מדה יקרה, מעמיק בתורה, צולל במים אדירים ומעלה פנינים יקרים בחידוש וסברא, ה"ה הרב הגאון ר' יהודה אריה פרידליס שליט"א מלומדי ישיבתינו הקדושה, ההולך מחיל אל חיל, ומביא לבית הדפוס את ספרו החדש על מסכת בכורות, וכמעשהו בספריו הראשונים על מסכתות זבחים מנחות יומא סוטה ונדה, כן הוא מעשהו ופעלו בספרו החדש, הערות והארות מלוקטים ומיוסדים מדברי רבותינו נ"ע הראשונים והאחרונים, בטוב טעם, בהוספת נופך צוף טעם וסברא, וכבר פקע שמיה בבי מדרשא, לתועלת לומדי התורה והוגיה, ואין לי אלא לברכו שיזכהו השי"ת להפיץ מעיינות תורתו, לסעדו להמשיך עבודתו בקודש לשאר מסכתות הש"ס, להגדיל תורה ולהאדירה, ונזכה כולנו במהרה לאור חדש על ציון תאיר.
החותם לכבודה של תורה עמליה ועוסקיה
מאיר צבי ברגמן
*מכתב ברכה מרבינו הגאון הגדול רבי יחיאל מיכל פיינשטיין זצוק"ל
בע"ה
את הרב היקר והנעלה מו"ה ר' דוד פרידלס ז"ל הכרתי עוד בבחרותו בעיר בריסק, למד אצל הגר"מ סוקולובסקי זצ"ל, היה מבאי בית מו"ח זצ"ל תמיד, וקרוב אליו ומשומעי לקחו, היה מצוין בתורה ויר"ש ישר וצנוע. וכאשר עתה בניו ומשפחתו היקרים שיחיו בדעתם להקים לאביהם שם וזכרון באהלי תורה, ומדפיסים חדו"ת ממנו מקצת רשימות שמצאו, ובהם דברים ישרים, מצורף לספר נכדו הרה"ג ר' יהודה ארי' פרידלס שליט"א חדו"ת במסכת זבחים, אסף ולקט חדו"ת ושיטות המפרשים, ולהתאים דבר על אופניו, לעזר ומראה מקום להמעיין, ויהא לתועלת הלומדים. אמינא לפעלא טבא דידהו יישר, ויהא הדבר לשם ולכבוד לאביהם ז"ל, ועטרת זקנים בני בנים ותפארת בנים אבותם.
וע"ז באעה"ח יום ו' עש"ק לס' כי ידעתיו למען אשר יצוה את בניו ואת ביתו אחריו ושמרו דרך ה' וגו' י"ט לחודש חשון התשס"א.
יחיאל מיכל פיינשטיין
*מכתב ברכה מרבינו הגאון הגדול רבי משולם דוד הלוי סאלאווייציק שליט"א
רוב שלו' וברכה וכט"ס למע"כ מכירנו היקר ומאד נעלה ערוגת הבשם בכל יקר וסגולה וכו' מ' ר' אברהם פרידליס שי'
אחרי הברכה ודשה"ט, בדבר בקשתו לכתוב הסכמה על הספר שחיבר בנו היקר הרה"ג וכו' מ' ר' יהודה ארי' שי', שהשקיע בזה הרבה עבודה ועמל, ומצורף לזה קונטרס בשם משכיל לדוד לזכר אביו היקר ידיד משפחתנו הרב הג' המצויין וכו' מ' ר' דוד ז"ל, אחד מהיחידים היקרים שנשארו מעירנו בריסק יצ"ו, ושזכה כבר שמה להתקרבות מאאמו"ר הגה"ח זצ"ל, ובפרט כאן בירושלים ת"ו, הי' לו התקרבות מיוחדת באופן יוצא מהכלל, אבל האמת שאין זה מדרכי לתת הסכמות על ספרים, והנני בזה רק לברך את המחבר שי', שיזכה שישתעשעו בדבריו בשערים המצויינים בהלכה, והשי"ת יהא בעזרו להיות דבוק בעץ החיים ולעסוק בשקידת הלימוד ביחד עם אהבתו ויראתו ית"ש, שזה תכלית הבריאה וחובת האדם בעולמו.
ובזה אחתום
ד' חשון התשס"א לפ"ג משולם דוד באאמו"ר הגה"ח רשכבה"ג מרן יצחק זאב הלוי זצוקללה"ה סאלאווייציק
ירושלים ת"ו
* ניתן לספרי עמ"ס זבחים שהיה מצורף לו קונטרס לזכרו של סבי זצ"ל.
הסכמת הגאון הגדול רבי יעקב אדלשטיין שליט"א
רב שכונת 'נאות יוסף' ב"ב, ורמת השרון
יעקב בהגרצ"י אדלשטיין
רב דרמת־השרון
טל. 471727
ב"ה רמת השרון יום ז' חשון תשס"א
הן הראני, האברך המצוין, רב תבונות, ה"ה הרה"ג המאוה"ג חו"ב, כמהר"ר יהודה אריה פרידליס שליט"א, את דפי ההדפסה מספרו החשוב בשם "איזהו מקומן".
אשר תוכו רצוף פנינים, אבני חן משובצות בעדי עדיים, ככתוב הנחמדים מזהב ומפז רב וכו', הערות קצרות, מובאות מנופת צוף מדבריהם של חכמי דורות הראשונים ואחרונים בספריהם, ובתוספת נופך מן דיליה, על מסכת זבחים, בעומק וברוחב, ובודאי יש בספר זה תועלת מרובה ללומדים בעיון, וכמאה"כ תן לחכם ויחכם עוד.
תחזקנה ידיו של הרהמ"ח, וזיכוי הרבים תוסיף לו אומץ להצלחה להבא, ויתן לו השי"ת ס"ד להמשיך ולפרסם עוד מדברי תורתו ועמלו,
הכ"ד הכו"ח, לכה"ת ומצפה לישועה
יעקב אדלשטיין
מכתב ברכה מאת הגאון רבי משה מרדכי הלוי שולזינגר זצ"ל
זכרון מאיר בני ברק
בס"ד יום א' לס' "והנה אנכי עמך" ה' כסלו תשס"ד
אין מילה בלשוני להודות להו"כ רומ"ע כתר"ה שליט"א על שבשפלנו זכר לנו ושדר לן תרי מתנתא דתורה ספריו הקדושים על מסכת מנחות, אשר עדיין לא בא כבושם הזה, והם לנו למאירי עינים ומשמחי לב בלימוד הרבים בס"ד, דבר בעתו מה טוב.
והם פרי שקידתו העצומה הנשגבה ביגיעת עמל תורתנו הקדושה הטהורה, והלואי ויהי' לי מזה התעוררות בת קיימא לשקוד בתורה בחשק ובעריבות ובמתיקות.
יהי ד' אלוקיו עמו ויעזרהו לסדר ולחבר ולהדפיס על כל מסכתות הש"ס, להאיר לעולם התורה בזוהר נוגה יקרות בס"ד.
הנני מוקירו ומכבדו כגאון רום ערכו הנשגב בכפילת ההודאה והברכה עד בלי די.
משה מרדכי הלוי שולזינגר
הסכמת הגאון רבי חיים פיינשטיין שליט"א
ראש ישיבות בית יהודה ועטרת שלמה
בע"ה
הנה הרה"ג היקר ר' יהודה אריה פרידלס שליט"א ממשיך בדרכו ובדעתו להו"ל ספרו על מסכת מנחות, וכבר איתמחי גברא בספרו שעל מסכת זבחים והסכים בזה אאמו"ר הגאון מאורן של ישראל זצוקללה"ה הכ"מ, וכמעשהו בראשון כן מעשהו בשני, ובעמלה של תורה ובישרות דעת אסף וסידר שיטות המפרשים וחידושיהם דבר דבור על אופניו, בתוספת נופך מדיליה חידושים והערות ישרים, ובודאי יהא לתועלת הלומדים ומלכי רבנן, וידו נטויה להמשיך עוד על מסכתות אחרות, יהא ה' בעזרו לחדש עוד בתורה, ולהפיץ מעיינותיו מתוך הרחבה.
יום א' לס' ושמר ה' א' לך את הברית ואת החסד אשר נשבע לאבתיך. י"ב מנחם אב התשס"ג.
חיים פיינשטיין
נר זכרון
לע"נ סבי
עמל בתורה, מוקיר רבנן, דבק ברבותיו, ולא מחזיק טיבותא לנפשיה
הר"ר דוד ב"ר אליעזר לייב פרידלס זצ"ל
נלב"ע בחוהמ"ס ט"ז תשרי תשנ"ו בין השמשות
תנצב"ה
ולע"נ סבתי המשכלת, אשת חיל, עטרת בעלה
מרת סימא עטיל ב"ר חיים יהודה לייב ע"ה
נלב"ע ביום שבת קדש פר' בשלח י"ב בשבט תשס"ה
תנצב"ה
ולע"נ סבי
הולך תמים, נקי כפים, ובר לבב
הר"ר משה חיים ב"ר דוד מאיר אילני (אלנבלום) ז"ל
נלב"ע ל' סיון תשמ"ג
ולע"נ סבתי הצנועה גומלת חסד
מרת טובה גיטל ב"ר יוסף הלוי ע"ה
נלב"ע י"ד שבט תשכ"ז
תנצב"ה
הונצח ע"י בניהם אבי מורי ואמי מורתי
הרב ר' אברהם יצחק ושרה פרידלס שיחי' לאוי"ט
נר זכרון
לע"נ אבינו מורינו, ראש משפחתינו
אציל הנפש, נקי כפים, עסק בצרכי ציבור באמונה
הרה"ח ר' ישראל בהרה"ח אברהם אבא זילברצן ז"ל
נלב"ע ט"ו חשון תשנ"ח
ולע"נ אימנו מורתינו הצנועה
מרת בלה פערל בהרה"ח עזריאל דוד פסטג ע"ה
נלב"ע ה' תשרי תשכ"א
תנצב"ה
ולזכר נשמת
הרה"ח אברהם אבא זילברצן וזוגתו מרת חנה ריקה הי"ד
הרה"ח עזריאל דוד פסטג וזוגתו מרת נעמי אסתר הי"ד
וכל משפחתם שנספו על קידוש ה' בשנות הזעם והשואה
תנצב"ה
ולע"נ אבינו מורינו, ראש משפחתינו, אציל הנפש, הולך תמים ופועל צדק
הרה"ח אברהם ישראל בהרה"ח חיים יצחק הכהן מאירוביץ ז"ל
נלב"ע כ"ו אדר תשמ"ז
ולע"נ אימנו מורתינו הצנועה
מרת קיילא בהרה"ח דוד ע"ה
נלב"ע י"ב סיון תשס"ב
ולזכר נשמת
הר"ר חיים יצחק הכהן מאירוביץ וזוגתו מרת מרים הי"ד
הר"ר דוד אלבק ז"ל וזוגתו מרת שרה הינדה הי"ד
וכל משפחתם שנספו על קידוש ה' בשנות הזעם והשואה
תנצב"ה
הונצח ע"י בניהם חמי וחמותי
הרב ר' שלמה מרדכי ושולמית זילברצן שיחי' לאוי"ט
נר זכרון
לעילוי נשמת
הר"ר משה אליקים ב"ר מנחם שלומוביץ ז"ל
איש ישר וירא ה', אהוב ומכובד על הבריות,
מתלמידי ישיבת פרשבורג
נלב"ע כ"ה בניסן תשנ"ד
ולעילוי נשמת זוגתו
מרת שרה ב"ר שלמה זלמן ע"ה
נלב"ע כ"ב בטבת תשס"ה
תנצב"ה
הונצח ע"י נכדם הר"ר אייל שנהב שיחי'
נר זכרון
לע"נ סבינו היקר
עוסק בתורה, ושליח ציבור
הר"ר משה יעקב ב"ר אריה גוטמן ז"ל
נלב"ע כ' אייר תשנ"ה
ולע"נ סבתינו היקרה
מרת רבקה פעסיל ב"ר שמואל יהודה ע"ה
נלב"ע ה' תמוז תשס"ב
ולע"נ אבינו מורינו ראש משפחתינו
עוסק בתורה, צנוע ומעלי, ואהוב על הבריות
הר"ר יחזקאל מנחם ב"ר משה יעקב גוטמן ז"ל
נלב"ע י"א אלול תשע"ב
ולע"נ דודתינו היקרה
צפורה פייגא ב"ר משה יעקב ע"ה
נלב"ע עש"ק כ"א ניסן תשמ"ח
תנצב"ה
הונצח ע"י בני המשפחה
נר זכרון
לעילוי נשמת בעלי ואבינו היקר באדם
תלמיד חכם, אציל הנפש, הולך תמים, ופועל צדק
הר"ר שמחה בונם ב"ר חיים בן ציון פינקלמן זצ"ל
משיירי תלמידי נובהרדוק - ביאליסטוק
נלב"ע כ"ז תמוז תשע"ד
תנצב"ה
הונצח ע"י רעייתו מרת פערל תחי', בנו הר"ר חיים צבי שיחי', ובתו גיטי תחי'
<b>פתח דבר</b>
<b>מאמר עונג ושמחה בשבת ויו"ט</b>
<b>א.</b> שנינו בפסחים סח: "הכל מודים בעצרת דבעינן נמי לכם מ"ט יום שניתנה בו תורה, הכל מודים בשבת דבעינן נמי לכם מ"ט וקראת לשבת עונג", משמעות הסוגיא שדין 'עונג' מיוחד הוא לשבת ולא שייך ליו"ט.
ובמכילתין סוף פ"ד מסקינן דשבת קובעת למעשרות כיון דכתיב "וקראת לשבת עונג" ואכילת שבת חשובה היא. ונחלקו רבוותא האם גם יום טוב קובע למעשרות: בחידושי המאירי נקט שרק שבת קובעת ולא יו"ט, וכן מצדדים הפני יהושע וחידושי הצל"ח, וטעמם משום שדין 'עונג' מצינו רק בשבת ולא ביו"ט, וכן דייקו האחרונים [יעוי' מקור ברוך ח"ב סי' ל"ה] מדברי רש"י במכילתין דף לז. (ד"ה אטו טלטול) שנקט "עונג שבת ושמחת יו"ט", משמע דמצות עונג שייכא לשבת ומצות שמחה ליו"ט.
ברם הרמב"ם (יו"ט ו. טז.) כתב "כשם שמצוה לכבד שבת <b>ולענגה כך כל ימים טובים</b>" וכו', וכן פסק השו"ע (תקכט. א.) דיו"ט צריך לכבדו וגם לענגו כמו בשבת. וכן נקט בפשיטות בשו"ת רעק"א (סי' א') ודייק הכי מדברי הרמב"ם.
ויש להבין במה תלויה מחלוקת זו!
<b>ב.</b> נחלקו הראשונים האם יש נשמה יתירה ביו"ט: דעת תוס' במכילתין (לג: ד"ה כי הוינן) דביו"ט ליכא נשמה יתירה ומשום כך אין מברכין על הבשמים במוצאי יו"ט. וכן לכאורה הוא משמעות הפשוטה דהסוגיא ביצה דף טז. דנשמה יתירה היא ממתנת השבת לעם ישראל, ודרשינן קרא "שבת וינפש" כיון שיצאת שבת ווי אבדה נפש. אולם הרשב"ם (פסחים קב:) והמרדכי בפרק ערבי פסחים (ריש הלכות הסדר) נקטו דאיכא נמי נשמה יתירה ביו"ט. ותוס' בפסחים שם (ד"ה רב אמר) פליגי על רשב"ם ונקטו כשיטתם במכילתין.
ויש להבין במה תלויה פלוגתא זו!
<b>ג.</b> מה היא מהותה דהנשמה יתירה: רש"י במכילתין (טז. ד"ה נשמה יתירה) פירש "רוחב לב למנוחה ולשמחה ולהיות פתוח לרוחה, ויאכל וישתה ואין נפשו קצה עליו". ובתענית כז: פירש רש"י על זו הדרך "נשמה יתירה - שמרחיבים דעתו לאכילה ושתיה". ברם השיטה מקובצת (ביצה טז.) פירש "חל עליו שפע אלוקי ושכל יותר לעסוק בתורה ולעיין במעשה ה'". וכעין זה איתא בדברי הספורנו (שמות לא. יז.) וז"ל "ולכן נעשה השביעי בעל נפש יתרה, והיא תוספת הכנה להשיג מה שכיון אליו האל יתברך בשלימות פעולתו".
האם יש כאן מחלוקת?
<b>ד.</b> נראה שענין ה'עונג שבת' וענין ה'נשמה יתירה' תליין אהדדי, ומשתי בחינות הפוכות שייכי זה לזה: מחד גיסא כדי שיחול השפע האלוקי המתגבר ביום השבת, זקוק הוא לפיוס הגשמיות ועינוגה, ובזה שיאכל וישתה ויתרחב לבבו ויהא במנוחה ושמחה אף הנפש מתגדלת ומתוספת. ומאידך גיסא הנה מטרת האדם בימי חייו להתרומם ולהעפיל לקדש את החומר ולהכניס את כל ענייני העולם המגושם לתוך הקדושה, ובזמן שניתנת באדם נשמה יתירה יש ביכולתו ביותר לרומם את החומר הגשמי.
<b>ה.</b> ונרחיב בזה:
איתא בברכות מד. ר' אבהו אכל מפירות גינוסר עד דשריק דודבא מאפותיה, רב אמי ורב אסי עד דנתור מזייהו, רשב"ל עד דמריד [דעתו מטרפת - רש"י], מה אתי הגמ' לאשמועינן וכי חלילה נהגו דרך תאוה?
ובירושלמי סוף קידושין איתא "עתיד אדם ליתן את הדין על מה שראו עיניו ולא נהנה", והדבר זוקק ביאור!
מאור עינינו רבינו יונה ז"ל העמידנו בקרן אורה בסוגיא זו, וכך כתב בפירושו על משלי (יט. י.) בביאור הפסוק "לא נאוה לכסיל תענוג" וגו' - "התענוגים נתנו לאדם לקיום גופו ולהנהיג בריאותו ולהרחיב דעתו, כי המחשבה ולימוד החכמה צריכין הרחבת הדעת וכו', והכסיל מתכוין בתענוגים למלאת תאותו, וגם נמשך בהם אחרי החומר ויתרחק בהם מדרכי הנפש החכמה".
והרמב"ן בפירושו על התורה (בראשית סו"פ כ"ה) ביאר ענין הצייד ועשיית המטעמים שביקש יצחק אבינו שיכין עשיו בטרם יברכנו, וז"ל "שהיה יודע בנפשו כי אחר האכילה היתה מתענגת ושמחה ויחול עליה רוח הקדש, כענין ועתה קחו לי מנגן והיה כנגן המנגן ותהי עליו יד ה'". וחז"ל למדו מפסוק זה (שבת ל:) שאין השכינה שורה אלא מתוך דבר שמחה של מצוה.
הנה מדברי רבותינו מתחוור שאכן לא על חינם נבראו תענוגות העולם, והחכם השלם אשר אינו נמשך אחר החומר יש לו להשתמש בכלים אלו להרחבת דעתו לעבודת ה', וכפי שהורונו חז"ל (מגילה כח:) 'שמעתתא בעי צילותא", ולפיכך עתיד האדם ליתן הדין על מה שראו עיניו ולא הפיק ממנו תועלת לעלות ולהגדיל עבודתו לבוראו כהנך אמוראי המוזכרים במסכתא ברכות.
ומעתה מבואר הפן הראשון שהזכרנו לעיל:
שבת היא קדש קדשים וביום זה ניתנת לאיש הישראלי נשמה יתירה להעפיל מעלה במעלות קירבת האלוקים, על כן נצטוינו ב'עונג שבת' כדברי רש"י שהוא רוחב לב למנוחה ולשמחה ויאכל וישתה ואין נפשו קצה עליו, ואין סתירה כלל לדברי הספורנו והשיטה מקובצת, ואדרבה משלימים זה לזה, דכל ענין ה'עונג שבת' תכליתו שמתוך פיוס החומר הגשמי יבוא לרוחב הלב והדעת, וישיג הנשמה יתירה שהיא שפע אלוקי ותוספת שכל ובינה לעסוק בתורה ולעיין במעשה ה'.
ובתפילת 'רבון כל העולמים' שאומרים לפני קידוש של ליל שבת איתא "כאשר צויתני לזכרו ולהתענג ביתר נשמתי אשר נתת בי", וגם מזה סייעתא שנצטוינו ב'עונג שבת' לצורך הנשמה יתירה.
והבית יוסף (סי' תרכ"ד) הביא בשם הכלבו דבמוצאי יוהכ"פ שחל בשבת אין צריך לברך על בשמים לפי שאין בו נשמה יתירה מפני התענית. הרי מפורש מדבריהם שהנשמה יתירה שורה על האדם רק במקום שיש עינוג הגוף המרחיב דעת האדם לקלוט השפע האלוקי. וכעין דברים אלו מצינו בפרי מגדים (בא"א רצז. ה.) שהביא בשם הרד"א דאבֵל אינו מברך על הבשמים במוצאי שבת, וכתב הפמ"ג דאפשר טעמו משום שהאבל אינו זוכה לנשמה יתירה בשבת, דאינה שורה בעצבות, וכן אינה שורה אלא כשמתענג בתענוגי שבת, ואבֵל אינו מתענג ושרוי בעצבות.
<b>ו.</b> ועתה נרחיב מעט בביאור הפן השני שהזכרנו לעיל:
הנה אף דפליגי במכילתין (טו:) ר' אליעזר וחכמים אם בעינן 'לכם' ביו"ט, אמרינן (פסחים סח:) דבעצרת הכל מודים דבעינן 'לכם' מאי טעמא יום שנתנה בו תורה, וצ"ע וכי זו סיבה לאכילה ושתיה?
עוד יש להתבונן מה ענין קרבנו המיוחד של חג השבועות שהוא שתי הלחם. גם צריך להבין מדוע דוקא ביום זה שהוא יום מתן תורה הוא גם יום תחילת הבאת הבכורים למקדש.
הנה צריך לידע שדת ישראל שונה ביסודה מכל הדתות הטועות הטוענות שהאדם השואף להתעלות ולהתקרב לבוראו, הכרח לו לבעוט ביצריו, לפרוש לחלוטין מכל צרכי העולם, ולסגף עצמו. ולא כן דרכה של תורה, דת האמת מלמדתינו שמטרת האדם בימי חלדו לכוף את יצרו ולשעבדו לעבודת הבורא ולהכניס את כל ענייני העולם ותאוותיו לתוך הקדושה. וזהו סולמו של ר"פ בן יאיר שעליו בנויה מסילת הישרים של הרמח"ל, שתחילת עבודת האדם בזהירות ופרישות מיצרו ונקיות וטהרה, אבל סופו הוא ב'קדושה' שעניינה הוא קידוש כל ענייני החומר והפיכתן לקדושה, עד שיהא מאכלו כאכילת הקרבנות ושתייתו כניסוך ע"ג המזבח וכו'. וכל זה נעשה ע"י התורה כמאמר חז"ל (קידושין ל: ב"ב טז.) "בראתי יצר הרע בראתי לו תורה תבלין", לא אמרו בראתי לו תורה המבטלתו, אלא התורה עושאתו 'תבלין' כלומר מטעמתו ומתבלתו והופכתו לטוב ומכניסתו לקדושה.
אולם סדר העבודה הוא כנ"ל דתחילה יש לפרוש ולהתרחק עד לקצה מענייני היצר, והוא הנקיות והזהירות והטהרה, וכדברי הרמב"ם שתחילה יש להטות עד לצד שכנגד, ולבסוף בהשלמת העליה בשלבי הסולם מתפייס האדם עם יצרו ומכניס את החומר לתוך הקדושה.
והנה מצינו דכל המנחות באות מצה בלבד, מלבד ב' קרבנות: לחמי תודה שבאין חציין חמץ וחציין מצה, ושתי הלחם דשבועות שבאין כולן חמץ. ויסוד הענין הוא כנ"ל, דענין החמץ כידוע רומז ליצר הרע השאור שבעיסה, ומהותו אי ההסתפקות בצורך האדם ההכרחי לקיומו שלזה סגי בקמח ומים, אלא הרצון להשביח ולהטעים המאכל בחימוצו והתפחתו והוספת חומרים נוספים. לכן בכל המנחות המצטרפות לקרבן המכפר על חטא [כולל עולה הבאה לכפר הרהור הלב, וכן שלמים עניינם לכפר על עשה וכדו'] יש על האדם להטות עצמו לכיוון הנגדי כנ"ל, ועל כן קרבנו משולל לחלוטין מן החמץ. אך שונה הוא קרבן תודה שאינו בא משום צד של חטא, אלא אדרבה מהותו שהאדם נדבתו רוחו להתקרב לבוראו ולהודות לו על חסדיו שעשה עמו, לכך משהגיע לדרגה זו יכול וצריך הוא לערב עם מנחות המצה גם לחמי חמץ ולהכניסם לצד הקדושה.
וכנגד זה מצינו בחג הפסח שהוא זמן יציאת האדם משעבוד טומאת מצרים לשעה ולדורות, זקוק עם ישראל לזמן שלימות של שבעת ימים להיות משולל לחלוטין מן החמץ. ותיכף בתחילת ספירת מ"ט יום של עליה והשתלמות בקנייני התורה מביאין קרבן העומר משעורים שהוא מאכל בהמה לפי שעתה בתחילת דרך העליה כבהמה נדמינו. אמנם העושה פסחו בי"ד אייר שנמצאים כבר בעיצומו של תהליך העליה, אין צריך להיות משולל לחלוטין מן החמץ, אלא חמץ ומצה עמו בביתו. אולם בהגיע עם ישראל לשלימות תכלית הכנתו, ביום קבלת התורה שהיא תבלין ליצר, עיקר קרבן היום הוא שתי הלחם הבאין כולן חמץ, כיון שעתה בני ישראל מסוגלים לקרב את כלל ענייני החומר ותאוותיו לצד הקדושה ולהשתמש בהן לצרכי שמים בלבד.
ולכן יום זה הוא גם יום הבאת הבכורים, שהרי אמרה התורה "כל שאור וכל דבש לא תביאו מהם אשה לה' קרבן ראשית תביא אותם", הדבש ומיני המתיקה אף הם רומזים לפיתויי היצר ומתיקות העולם הזה, אשר על כן לא יקרבו למזבח, אבל ביום מתן תורה אזי יובאו השאור והדבש לקרבן שאז יש בכח עמלי התורה להקריבם כליל לה' ולהשתמש בהן לצורך גבוה. ובזה יבואר היטב מדוע ביום שנתנה התורה הכל מודים דבעינן נמי 'לכם', לפי שזו תכלית קבלת התורה להיות 'תבלין' ליצר ושעל ידה יקודשו ויתעלו כל ענייני החומר.
ברם אמרו חז"ל (סנהדרין קז:) שיצר הרע <b>לעולם </b>תהא שמאל דוחה וימין מקרבת, אשר על כן גם כשהותר להשתמש ביצר זקוקים לזהירות יתירה שתהא השמאל דוחה, ולכן לעולם לא יקרבו השאור המחמיץ והדבש על המזבח ממש, אלא יובאו רק לתנופה כלפי שמיא כנגד המזבח, לומר הנה הנפנוכם וקדשנוכם לצרכי שמים בלבד.
ומעתה מבואר לנו בפן נוסף הסוגיות המורות לנו כיצד אמוראי קדישאי התעלו והשכילו שלא לדחות את יצרם ולבטלו, שזה דבר שבלתי אפשרי ואינו רצון ה', אלא השתמשו בכל כוחות נפשם וגופם להעלותם לצורך גבוה שזוהי ה'קדושה' פסגת המעלות בסולמו ר"פ בן יאיר, והיא המביאה לידי רוח הקדש. ולכן עתיד ליתן את הדין אדם שלא הגיע לדרגה נעלה זו שיכול הוא להשתמש בעינוגי ופתויי העולם הזה להכניסם לקדושה ולרוממם לצורך גבוה.
והשתא מחוור היטב לשני הפנים שביארנו הא דבסוגיא דפסחים אמרינן דלא רק בעצרת אלא גם בשבת נמי הכל מודים דבעינן 'לכם', ומובן הדבר שביום קבלת התורה וביום שבת קדש בעינן לפייס הגוף ולענגו שיתרחב הדעת ויוכל לקבל ולקלוט שפע הרוחניות, ומאידך גיסא בימים קדושים אלו שהאדם ונשמתו מתרוממים ומתעלים יש ביכולתו לרומם גם החומר הגשמי ולהכניסו לתחום הקדושה.
<b>ז.</b> והנה במכילתין (דף טז.) איתא "כל מצות שנתן להם הקב"ה לישראל נתן להם בפרהסיא חוץ משבת שנתן להם בצינעא שנאמר ביני ובין בני ישראל אות היא לעולם", ומסקינן דנשמה יתירה לא אודעינהו לאומות העולם. וביאר הגהות גליוני הש"ס (להגר"י ענגיל) דהא פירש"י שנשמה יתירה הוא רוחב לב לאכילה ושתיה ואין נפשו קצה עליו, ואצל האומות לא שייך אכילה של קדושה כי אכילתם מוגשמת.
ודבר זה מוטעם לפי שתי הבחינות שנתבארו לעיל, דאומות העולם אין יודעים להשתמש בהנאות הגשמיות להרחבת הדעת ולגדלות הנפש, ובודאי שאינם מסוגלים לקחת חפצי החומר המגושם ולהעלותם להכניסם לקדושה.
והנה פסק הרמב"ם (מעשה הקרבנות ג. ג.) כמאן דסבירא ליה (מנחות עג:) שמקבלין מן העכו"ם קרבנות עולה בלבד, ואף שלמיהן קרבים לעולות, ומפרשינן התם "איבעית אימא סברא עובד כוכבים לבו לשמים", וצ"ע וכי חלילה לבן של האומות לשמים טפי מישראל. אלא רמז גליוני הש"ס דהביאור בזה הוא כדלעיל: שישראל יכולים להתקרב לקב"ה הן בהבאת עולות שהן כליל לשמים, והן בהקרבת שלמים דאף באכילת הבשר וקידוש החומר והעלאתו מתקיימת כפרה, אבל אומות העולם אף החפצים בהם בקרבת ה', אין להם שייכות ומושג בענין קידוש החומר הגשמי, אלא 'לבם לשמים', כלומר נותרה להם אפשרות הקרבת עולה בלבד שהיא כליל לשמים.
<b>ח.</b> ומעתה ניתנה ראש ונשובה למחלוקות הראשונים שפתחנו בהם, האם יש מצות 'עונג' ביום טוב, והאם איכא 'נשמה יתירה' ביום טוב, ולפי המתבאר לעיל הרי ששתי המחלוקות שזורות ומשולבות זו בזו, דאם ניתנת לאדם נשמה יתירה ומתגבר עליו השפע האלוקי גם ביום טוב, הדין נותן שיצווה גם במצות העונג ויפייס ויענג הגוף החומרי כדי שיתרחב לבבו ותתגדל ותתוסף הנפש, ומאידך גם לפן האחר, אם יש לאדם נשמה יתירה ביום זה דין הוא שיתעסק ויתענג גם בעניני אכילה ושתיה, דהיום ביכולתו להעלות ולקדש החומר הגשמי.
<b>ט.</b> ויש להתבונן ולהעמיק בשורש מחלוקת זו האם גם ביו"ט נצטוינו ב'עונג', ובהקדם דמצינו גם פלוגתא הפוכה לענין מצות 'שמחה' בשבת: דהנה בספר מנחת פתים (תקכ"ט) דייק מלשון רש"י (ביצה לז.) שהבאנו לעיל, דכשם שמצות 'עונג' מיוחדת לשבת, כך מצות 'שמחה' נאמרה רק ליו"ט ולא לשבת, וכן נקט בספר בכור שור סוף תענית. ואכן בתפילת שחרית דשבת אומרים "ישמחו במלכותך שומרי שבת וקוראי <b>עונג</b>, עם מקדשי שביעי כולם ישבעו <b>ויתענגו</b> מטובך", הדגש הוא על ענין ה'עונג', ואילו בתפילות יום טוב הדגש על ענין השמחה כנאמר "ותתן לנו וכו' מועדים <b>לשמחה</b> חגים וזמנים <b>לששון</b>", וכן "והנחילנו ה' א' <b>בשמחה ובששון </b>מועדי קדשך". ברם בעל הלכות גדולות מנה בתחילת ספרו מצות שמחת ועונג שבת, ומשמע שאינו מחלק בדין השמחה בין שבת ליו"ט.
ויתכן שצדדי הפלוגתות תלויין בשתי סברות שכתב רבינו מאיר שמחה הכהן מדווינסק לבאר טעמא דמילתא שרק ביו"ט הותרו מלאכות 'אוכל נפש' ולא בשבת:
באופן אחד ביאר המשך חכמה (שמות כב. יט., דברים ה. טו.): דהנה בשבת כתיב (ויקרא כג. ג.) "שבת היא לה'", כלומר דהיא מקודשת מה' לבדו ולא מישראל, וכדאיתא בפ"ב דמכילתין (דף יז.) דשבת מקדשא וקיימא, אבל ימים טובים ישראל מקדשים אותן לפיכך חותמים בתפילה "מקדש ישראל והזמנים". הלכך שבת דקדושתה מן שמיא נאסרו בה כל המלאכות, אבל המועדות שישראל מקדשים אותן, ומציאותם תלויה מכח מציאות ישראל, לפיכך הותרו בהם מלאכות לצורך אוכל נפש של ישראל.
ובאופן נוסף ביאר המשך חכמה (ויקרא כג. כא. ד"ה דע): דיש מצות המקשרים ישראל לאביהם שבשמים כגון ציצית תפילין ומזוזה, ויש המקשרות ישראל זה לזה כגון תרומות ומעשרות וגמילות חסדים. והנה בשבת דכתיב "אל יצא איש ממקומו" עניינה הוא שיהא כל איש ישראל יושב בפני עצמו ועוסק בתורה ומתקשר אל השי"ת, אבל יו"ט הוא מהמצות המקשרים האומה זה לזה, לכן הותרה מלאכת אוכל נפש, ואם יבואו אלף אורחים יאפה להם, עד שהתירו אפילו לאפות מיו"ט לחול הואיל וחזי לאורחים, והכל חייבין לעלות לרגל לשמוח ולשמח, לכן הותרה הוצאה והבערה שאל"כ לא יהיו מקושרים ומאוגדים זה לזה כאחד.
ומעתה י"ל דהסוברים שבשבת נצטוינו על 'עונג' ולא על 'שמחה' סברי כאופן השני דהמשך חכמה שענין השבת הוא התקשרות ישראל אל בוראם, ולפיכך ניתנת להם ביום זה נשמה יתירה, ונצטוו בעונג שבת שהוא ההיכי תימצי לפעולת הנשמה יתירה כפי שנתבאר לעיל. משא"כ יו"ט עיקר ענינו לקשר ישראל זה לזה להיותם באגודה אחת, ולזה נצטוינו לעלות לרגל לשמוח לפני ה' ולשמח אחרים, והותרו מלאכות אוכל נפש, אבל לא ניתנה נשמה יתירה ולא חוייבנו ב'עונג' הנצרך לתוספת הנשמה. אך הסוברים שאין חילוק בין שבת ליו"ט ובכולן איכא נשמתא יתירה, ובכולן איכא חיוב שוה דעונג ודשמחה, יבארו ענין ההיתר המיוחד של 'אוכל נפש' ביו"ט כפי האופן הראשון של המשך חכמה.
* * *
אודה ה' בכל לבב ששם חלקי מיושבי בית המדרש, וזיכני להשלים החיבור הזה על כל מסכת ביצה, שמטרתו איסוף וליקוט, ועריכה מדברי רבותינו זיע"א קמאי ובתראי, דף על דף לפי סדר הגמ' רש"י ותוס', ובתוספת נופך וביאורי פשט אשר השיגה ידי בס"ד. ובסופו בא מפתח נושאים מפורט ומקיף בכלל עניני המסכת.
וזאת למודעי כי הדברים נכתבו לפי הבנת הכותב תוך כדי לימודו, על כן מן הראוי לעיין במקורם, ויש גם לעתים מקום לחלוק, והבוחר יבחר. ויש אשר נפלה טעות בהבנה או השמטה או בציון מקום, וכל הערה תתקבל בברכה.
פשוט וא"צ לפנים שאין שייכות כלל בחיבור זה להלכה למעשה, וגם במקומות שנזכר לשונות כגון 'לענין הלכה' או 'למעשה' אינו אלא מראה מקום גרידא.
והנני להודיע מודעה רבא: חיבור זה על מסכת ביצה כולל ציונים ומראי מקומות רבים, וכידוע הסוברים בו שיודע שתי מסכתות מחוייב להודיע שיודע רק אחת, או אפילו אחת לא, אמנם כמדומה שאין כאן מקום חשד כלל, דגלוי וידוע שאין כאן אלא מלאכה [כבידה] של איסוף וליקוט וסידור דבר על אופניו, ודי בהערה זו גם לשאר ספרי.
נעזרתי תוך כדי לימודי בספרי מחברי זמנינו ופעמים רבות ציינתים בשמותם, ובפרט נעזרתי בהערות המהדירים לספרי הראשונים, ובהערות מהדורת 'דרשו' על המשנה ברורה, וברכת ההודאה תבא על כולם.
תקותי ותפילתי שיהא בחיבורי זה, תרומה לעמלי תורה החפצים להוסיף דעת בעיון עומק הסוגיות מתוך הבנה בכלליהן ופרטיהן.
* * *
התודה והברכה לאכסניה של תורה, בית היוצר הגדול לתורה ויר"ש 'ישיבת רשב"י' ישיבתו של רבינו הגדול בעל האבי עזרי, בראשות מרן ראש הישיבה הגאון הגדול רבי מאיר צבי ברגמן שליט"א, המוסר נפשו ומאודו להחזקת מבצר התורה הזה, ומנחילנו ממעיין תורתו בשיעורים עמוקים ושיחות מוסר ומחשבה נפלאים. וברכת הכרת הטוב לבנו הגאון רבי בן ציון ברגמן שליט"א העומד לימינו במסירות רבה לכבודה של תורה ולומדיה, ובמסירת שיעורים נפלאים תמידין כסדרן.
אודה מקרב לב לכל חבר הת"ח הלומדים בישיה"ק, אשר בדיבוק חברים ובמו"מ כדרכה של תורה נתלבנו הרבה מן הדברים. ברכה מיוחדת לידידי הרה"ג שמואל שרגא רודרמן שליט"א שרבים מענייני המסכת נלמדו ונגרסו עמו יחדיו.
* * *
שלמי תודה וברכה להורי היקרים, אאמו"ר הרב ר' אברהם יצחק פרידלס שליט"א ואמי מורתי שרה תחי', וכן לחמי וחמותי היקרים הרב ר' שלמה מרדכי זילברצן שליט"א ורעיתו שולמית תחי', אשר עומדים לימיננו בכל עת במסירות נפלאה ובעין יפה, ובפרט בעול הדפסת החיבור הזה. יהי רצון שיתברכו בברכה שלימה ובריאות והצלחה בכל מעשיהם, ויזכו לרוב נחת ואושר מכל יוצאי חלציהם.
מנשים באהל תבורך רעיתי פנינה בלהה תחי', אשר רק בזכות מסירותה לפרוק עול טרדות מעל צוארי נתאפשר לספר זה לראות אור עולם. ויהי רצון שנזכה לראות צאצאינו כולם למודי ה', ולגדלם לתורה ולחופה ולמעשים טובים.
חודש כסלו התשע"ו יהודה אריה פרידלס
<b>הערות למעיין</b>
<b>א.</b> כל מקום שמוזכר הגהות חש"ל, מצפ"א, ריעב"ץ, ראמ"ה וכדו', הם הנדפסים בסוף המסכת.
<b>ב. </b>ציון סעיפי הטור, וכן הס"ק בב"י ובב"ח, הוא עפ"י מהדורת הטור ושו"ע השלם. וציון הס"ק במנחת חינוך הוא עפ"י החלוקה במהדורת מכון ירושלים. כמו כן ציון הסימנים לקהלות יעקב ולשמירת שבת כהלכתה הוא עפ"י המהדורה החדשה.
<b>ג.</b> כשהוזכר סתם 'הערה לרשב"א' הכוונה להערת המהדיר לחי' הרשב"א בהוצאת מוסד הרב קוק.
<b>ד.</b> הערות הגרח"ג צמבליסט הן על חי' הרא"ה, חי' בן הרמב"ן, והשטמ"ק בקובץ ראשונים.
<b>ה.</b> בענינים הנוגעים לרמב"ם ציינתי בדר"כ המראי מקומות ממפרשי הסוגיא ומפרשי הרמב"ם ואחרונים המצויים והמפורסמים, ודבר שפתים אך למותר כי יותר מהנה ובפרט מספרים הלא מצויים, ימצא המעיין בספר המפתח עהר"מ בהוצאת הר"ש פרנקל.
<b>רשימת ראשי תיבות (לפי סדר א-ב)</b>
א"א - אי אפשר, אשל אברהם
או"ז - אור זרוע
אוכ"נ - אוכל נפש
א"ר - אליהו רבה
אצלג"ו - אין צריכה לגופה
ב"ה - בית הלל
ב"ש - בית שמאי
ב"י - בית יוסף
ביה"ש - בין השמשות
בע"א - בענין אחר
בעה"מ - בעל המאור
גל"ג - גזירה לגזירה
גלהש"ס - גליון הש"ס
גרו"צ - גרוגרות וצימוקין
ד"א - ד' אמות
הגה"מ - הגהות מיימוניות
הגרי"ב - הג"ר יהודה בכרך
הגריש"א - הג"ר יוסף שלום אלישיב
הגרשז"א - הג"ר שלמה זלמן אויערבך
הלמ"ס - הלכה למשה מסיני
ח"א - חידושי אגדות
חש"ל - חשק שלמה
חת"ס - חתם סופר
יש"ש - ים של שלמה
כס"מ - כסף משנה
לח"מ - לחם משנה
מג"א - מגן אברהם
מנ"ח - מנחת חינוך
מסהש"ס - מסורת הש"ס
מצפ"א - מצפה איתן
מרכה"מ - מרכבת המשנה
משב"ז - משבצות זהב
משל"מ - משנה למלך
מש"כ - מה שכתב
משנ"ב - משנה ברורה
נו"נ - נדרים ונדבות
סה"מ - ספר המצות
סוד"ה - סוף דיבור המתחיל
סוס"י - סוף סימן
ס"ס - ספק ספיקא
עה"ת - על התורה
ע"ז - על זה, עבודה זרה
ע"י - עין יעקב, על ידי
ע"ש - ערב שבת
פיהמ"ש - פירוש המשניות
פמ"ג - פרי מגדים
פנ"י - פני יהושע
פס"ר - פסיק רישיה
פר"ח - פרי חדש
צל"ח - ציון לנפש חיה
ק"ו - קל וחומר
קצוה"ח - קצות החושן
ראמ"ה - רבי אלעזר משה הורויץ
רגמ"ה - רבינו גרשום מאור הגולה
רה"י - רשות היחיד
רה"ר - רשות הרבים
ריעב"ץ - רבי יעקב עמדין
רע"ב - רבנו עובדיה ברטנורה
רעק"א - רבי עקיבא איגר
שאג"א - שאגת אריה
שטמ"ק - שיטה מקובצת
שעה"מ - שער המלך
שפ"א - שפת אמת
שש"כ - שמירת שבת כהלכתה
תו"ח - תוס' חדשים
תו"י - תוס' ישנים
תוי"ט - תוספות יו"ט
תוס' ר"פ - תוס' רבינו פרץ
תפא"י - תפארת ישראל
<h2>פרק ראשון - ביצה שנולדה</h2>
<h3>דף ב.</h3>
<h4>מתני'</h4>
<b>ביצה שנולדה ביו"ט ב"ש אומרים תאכל וב"ה אומרים לא תאכל:</b>
<b>א] האם לב"ה אסורה גם בטלטול:</b>
בברייתא לקמן ג: מבואר שהביצה אסורה גם בטלטול, וכ"כ תוס' כאן (ד"ה ביצה). והאחרונים דנים מהיכא פשיטא לכל טעמי האיסור, דביצה שנולדה אסורה גם בטלטול - עי' פני יהושע, חי' רעק"א, חי' חת"ס ריש מכילתין, וחזון יחזקאל (תוספתא א. ב. ד"ה כשם שאסורה).
מיהו בתוס' שבת מה: (ד"ה דאית) כתבו דלסברת האיסור דביצה שנולדה משום משקין שזבו, לא אסרו אלא באכילה ולא בטלטול, [וכן לכאורה יש לדקדק מלשון רש"י סוף ע"ב ד"ה רב יוסף], וצ"ע מהך ברייתא דלקמן. ופירש בחי' רעק"א (ריש מכילתין) דתוס' אמרי הכי אליבא דר' שמעון דלית ליה מוקצה, אבל לר' יהודה כיון שנאסרה לאכילה נאסרה גם בטלטול.
וראה עוד מהרש"א (על תוס' הנ"ל), חי' חת"ס (ריש מכילתין), הגהות חת"ס על המג"א (תקטו. ב.), חי' רעק"א ופני יהושע בשבת מה:, מרומי שדה ושמחת יו"ט בסוגיין, אפיקי ים (ח"ב סי' ט"ו), חזו"א (מא. כ.), חזון יחזקאל הנ"ל, וחי' מנחת שלמה (לקמן ד.).
וכתב שער הציון (שכב. ב.) דאיסור הטלטול היינו בין לצורך גופה ובין לצורך מקומה.
ובשער הציון שם (אות א') הביא ספק הפמ"ג היכא שאין התרנגולת מוקצה כגון שעומדת לאכילה, או למ"ד דשרי מוקצה, האם יכול לטלטל הביצה ליתנה לנכרי.
<b>ב] נגיעה במוקצה בעלמא, ונגיעה בביצה זו:</b>
הראב"ד בהשגותיו (שבת כה. כג.), וכן הטור (תקיג. א.) כתבו שאסור <b>ליגע</b> בביצה, ומקור דבריהם בירושלמי דמכילתין (פ"ה ה"א), והובא ברא"ש כאן (סי' א') גבי הא דתניא לקמן ג: כופין כלי על הביצה, וקאמר הירושלמי ובלבד שלא יגע הכלי בביצה.
והנה המגיד משנה שם, והב"י והב"ח שם, נקטו דמוקצה בכל גווני אינו אסור בנגיעה כי אם בטלטול. ומתוך כך תמהו אמאי אסורה הביצה אפילו בנגיעה, ופירשו משום שהביצה היא דבר המתגלגל א"א שלא יזיזנה ממקומה כשנוגע בה.
מיהו יעוי' בב"י (שי. ו.) שהביא דתרומת הדשן (ח"א סי' ס"ז) נקט שחילוק זה דוחק, ופירש דמותר בכל מוקצה ליגע רק לצורך האדם או לצורך היתר, אך לצורך המוקצה גופיה אסור אף בנגיעה.
והשו"ע (תקיג. א.) פסק דביצה שנולדה ביו"ט אסור ליגע בה, והרמ"א כתב דהיינו אסור לטלטלה, ופירש הט"ז (סק"א) שדעת הרמ"א לחלוק על השו"ע להתיר נגיעה אף בביצה, וכ"כ הא"ר וביאור הגר"א, אולם המג"א פירש כוונת הרמ"א בענין אחר, ועי' משנה ברורה (סק"ג).
<b>ב"ש אומרים שאור בכזית וחמץ בככותבת:</b>
<b>א]</b> צ"ע דבבא זו שייכא רק גבי פסח, ואילו בבא ראשונה ואחרונה שייכי בכל יו"ט, וא"כ לסמוכינהו אהדדי - עי' חי' הצל"ח, וחכמת מנוח.
<b>ב]</b> בגמ' לקמן ז: מפרשינן דלענין אכילה לא פליגי דזה וזה בכזית, כי פליגי לענין ביעור אי ילפינן מאכילה. אך יש לעיין נהי דאפקו ב"ש ביעור חמץ מכזית, לוקמה אכגרוגרת כשיעורי שבת, או אכביצה כשיעור טומאה - עי' בדברינו לקמן ז: ד"ה לומר לך.
<b>ג]</b> למסקנא דפליגי לענין ביעור, הקשו חי' הצל"ח ושאגת אריה (סוס"י פ"א) דבשלמא לדעת הרמב"ם (חמץ ומצה א. ג.) דלוקה אף על בל יראה אם עשה מעשה איכא נפק"מ בשיעור האיסור, אך לדעת תוס' פסחים כט: (ד"ה רב) ושאר ראשונים דאין לוקין בכל אופן על בל יראה, למאי נפק"מ בפלוגתת ב"ש וב"ה, דהא לענין איסור בלאו הכי חצי שיעור נמי אסור מן התורה. עי' בשאגת אריה שהעלה דלענין בל יראה חצי שיעור מותר מה"ת דלא שייך ביה חזי לאיצטרופי. והצל"ח תירץ דנפק"מ לאחר פסח דמסתבר שקנסו רק בהשהה שיעור שלם ולא חצי שיעור.
וראה עוד בזה קהלות יעקב (פסחים סי' כ"א), וחי' מנחת שלמה כאן.
<b>ד]</b> ביומא עט. מספקינן גבי אכילת ככותבת ביום הכפורים האם שיעורה כגרוגרת וגרעינתה, והתוי"ט נסתפק גם כאן בספק זה אליבא דב"ש, וראה בזה תו"ח וחי' מהרי"ח במשניות, ועי' תוס' יומא עט: ד"ה לומר לך.
<b>השוחט חיה ועוף ביו"ט ב"ש אומרים יחפור בדקר ויכסה וב"ה אומרים לא ישחוט אא"כ היה לו עפר מוכן מבעו"י:</b>
<b>ביאור במחלוקתם:</b>
במסקנא לקמן ט: אמרינן דמוחלפת השיטה, וראה בדברינו לקמן י. (ד"ה אמר רבי יוחנן) דנחלקו הראשונים איזו שיטה מחלפינן, ולמפרשים דמוחלפת המשנה ד'תריסין' אבל משנתינו ד'השוחט' אינה מוחלפת, יעוי' במלאכת יו"ט סי' ו' (אות כה-כו) שכתב לפרש מחלוקת ב"ש וב"ה לשיטתם, דהנה ר' יהודה לקמן כח: מתיר אף מכשירי אוכל נפש כשא"א לעשותן מבעוד יום, אך ר' אליעזר בשבת קלז: פליג ומתיר אפילו אפשר לעשותן מבעוד יום, וכתבו תוס' שם (ד"ה דרבי) דאינו מתיר אלא איסור דרבנן, והנה השחיטה היא כמכשירי אוכ"נ שאפשר לעשותן מערב יו"ט, והשחיטה יוצרת חובת כיסוי שהוא איסור דרבנן וכדמוקמינן לקמן ז: דאיכא דקר נעוץ מבעוד יום, ור' אליעזר הלא שמותי הוא מתלמידי ב"ש [עי' תוס' נדה ז:], וא"כ סברי ב"ש כר' אליעזר ולכך התירו לשחוט על מנת לכסות, אבל ב"ה סברי כר' יהודה דאסר כשאפשר מערב יו"ט, או כחכמים לקמן כח: דאסרו לגמרי מכשירי אוכ"נ, לכך אסרו הכא לשחוט, עי' בדבריו.
<b>וב"ה אומרים לא ישחוט אא"כ היה לו עפר מוכן מבעו"י:</b>
<b>א]</b> גבי מילה נחלקו הראשונים כשנשפכו בשבת מים חמין המיועדים לאחר המילה, אי אמרינן תדחה המילה, או מלין כדין ובתר הכי הוי פיקוח נפש שדוחה שבת.
והרשב"א בשבת קלד: הביא ראיה מדברי ב"ה דהכא, דאמאי לא נימא דישחוט מפני שמחת יו"ט, ולאחר מכן נימא דמצות כיסוי הדם תדחה יו"ט, אלא ש"מ דכל שידעינן בתחילתו שיבא לאיסור מלאכה, דוחין את המצוה כדי שלא יבא לבסוף לאיסור.
מיהו הר"ן שם (ציון גלהש"ס כאן) דחה שאין השחיטה ביו"ט מצוה קבועה כמילה בשבת ואין לדמות הסוגיות. וראה עוד אור שמח (מילה ב. ז.).
<b>ב]</b> מבואר כאן דמי שאין לו עפר לכסות לא ישחוט לכתחילה ויבטל מצות כיסוי, והקשה גליון מהרש"א (יו"ד כח. כא.) מאי שנא מבגד המחויב בציצית, דאם אין לו ציצית או כגון שהוא שבת שא"א להטיל ציצית, דעת המרדכי [והובא להלכה ברמ"א או"ח יג. ב.] שמותר ללובשו כיון שאין איסור ללבוש בגד בלא ציצית אלא שיש מצוה להטיל ציצית, וכשאנוס פטור מן המצוה ומותר ללבוש הכגד, וה"נ הלא אין איסור לשחוט בלא כיסוי אלא שיש מצות כיסוי, וביו"ט שא"א לו לכסות ישחוט בלא כיסוי.
ובאבי עזרי (סוף הל' שחיטה) הוכיח מהכא שמצות הכיסוי היא חלק מדיני השחיטה גופה והוא סיומה וגמרה, ובלא הכיסוי לא נעשית השחיטה כתיקונה, הלכך אין לקיים מצות שחיטה לכתחילה שלא כתיקונה. וראה עוד מש"כ בחי' מנחת שלמה כאן.
<h4>גמ'</h4>
<b>אילימא בתרנגולת העומדת לאכילה מ"ט דב"ה אוכלא דאפרת הוא:</b>
<b>ביאור 'אוכלא דאפרת':</b>
רש"י והר"ח מפרשים דר"ל דהוי כאוכל שנפרד מחבירו. והקשו תוס' רי"ד ותוס' רבינו פרץ הלא מ"מ אינו דומה לאוכל הנפרד מחבירו שהוא בעין לפנינו, אבל ביצה זו לא היתה לפנינו ומסתמא הקצה דעתו ממנה. על כן פירשו כפירוש תוס' דהכי קאמר: כיון שהתרנגולת עומדת לאכילה, אי שחיט לה ודאי דעתו לאכול כל מה שימצא בתוכה.<b></b> אך יש לעיין א"כ היינו ביו"ט דוקא שראוי לשחוט ולאכול, ולקמן ע"ב הקשו בפשיטות א"כ שבת דעלמא תשתרי, ועי' ראש יוסף, ופמ"ג (שכב. א.), וחי' מנחת שלמה.
<b>אלא בתרנגולת העומדת לגדל ביצים מ"ט דב"ש מוקצה היא:</b>
הראשונים הקשו דהכא אמרינן כיון שהתרנגולת מוקצה הביצה נגררת אחריה להיות מוקצה, ואילו בשבת קמד: איתא דחולב אדם עז לתוך הקדרה שיש בה אוכל, ולא אמרינן כיון שהעז מוקצה אף החלב מוקצה.
<b>א.</b> הרמב"ן שם בחידושים ובמלחמות תירץ דכיון שהעז גופה חזיא לאכילה בשבת, אלא שמוקצה מחמת איסור שחיטה הבא מאליו דלא דחייה בידים, הלכך כיון שנסתלק האיסור מן החלב נסתלק גם המוקצה, ולא דמי למוקצה דדחייה בידים [כגון תרנגולת העומדת לגדל ביצים].
<b>ב.</b> הר"ן כאן, וחי' הרא"ה [בפי' קמא] תירצו דתרנגולת העומדת לגדל ביצים יצאה לגמרי מתורת אוכל, וביצה שלה חשיבא נולד דהשתא משויא אוכל, משא"כ תרנגולת וכן עז עומדים הן לאכילה אלא דאיסור הוא דרביע עלייהו, הלכך הן נאסרו ולא ביצתן וחלבן.
<b>ג.</b> חי' הרא"ה בפי' שני חילק בין ביצים לחלב, דהחלב לא נשתנה כלל דמעיקרא הוי אוכל העומד לאדם והשתא נמי, וכיון דהחלב מידי דעביד דאתי דעתו עליו ואין דינו נגרר אחר העז, משא"כ ביצים דיש מהן לאכילה ויש לגדל אפרוחין, הלכך אין הכנה מועלת בהן והן נגררין אחר דין אמן.
<b>ד.</b> תוס' רי"ד חילק בפשיטות, דחלב בכל יום עביד דאתי ודעתיה עליו, משא"כ ביצה לא עבידא דאתי בכל יומא ואין דעתו עליה.
<b>ה.</b> בעל המאור וכן שיטת ריב"ב נראה שדייקו לישנא ד'עומדת לגדל ביצים' ולא קתני 'להטיל ביצים', ש"מ שעומדת לגדל ביצים שהן עצמן יוציאו אפרוחין, לפיכך הביצה עצמה מוקצה, אבל באמת אם עומדת להטיל ביצים לאכילה, אף שהתרנגולת מוקצה אין הביצה מוקצה.
וראה בחי' בן הרמב"ן שדחה פירוש זה בכמה טענות. וגם בספר המכתם וספר השלמה הקשו על פירוש זה. וראה בשו"ת אבני נזר (או"ח סי' שצ"ו), וחי' מנחת שלמה.
<b>ו.</b> הראשונים בשבת שם תירצו בדרך נוספת, דבעל המימרא התם הוא שמואל דס"ל כר' שמעון דלית ליה מוקצה ונולד.
<b>אמר רב נחמן לעולם בתרנגולת העומדת לגדל ביצים ודאית ליה מוקצה אית ליה נולד ודלית ליה מוקצה ל"ל נולד -</b> נחלקו הראשונים האם שאר אמוראי דפליגי על אוקימתא דרב נחמן, פליגי נמי על סברא זו וסברי דאפילו מאן דשרי מוקצה אסר נולד, וכצד השני נקטו הרמב"ן רשב"א וחי' הר"ן בשבת מח:, אבל הריטב"א שם נקט דלא פליגי עליו בסברא זו והיא קיימא אף לדברי שאר אמוראים. וראה בדברינו על תוס' ד"ה קס"ד.
<b>ב"ש אומרים מגביהין מעל השלחן עצמות וקליפין וב"ה אומרים מסלק את הטבלא כולה ומנערה:</b>
<b>א]</b> סברת ב"ש דמותר להגביה העצמות וקליפין עצמן אף דלפי' רש"י אינם ראויין לאכילה כלל וא"כ ליהוו כצרורות ואבנים שאסורין לכו"ע, ביאר הפני יהושע משום גרף של רעי, ומ"מ מ"ד מוקצה אסור מחמיר משום דאפשר למטרח בהיתירא. ובחי' מנחת שלמה כאן כתב דכיון שעצמות וקליפין היו ראויין מעיקרא לטלטל, לא חל עליהם שם מוקצה עד שיסירם מהשלחן.
<b>ב]</b> הט"ז (שח. יח.) כתב דנראה שמותר גם להעביר הפסולת מן השלחן ע"י דבר אחר כגון לגרר בסכין, דהוה טלטול מן הצד לצורך דבר המותר דשרי [עי' תוס' שבת ריש מד.], וכן פסק המשנה ברורה (שח. קטו.), אבל החזו"א (מז. יד.) נקט דכיון שעיקר הטלטול מתייחס למוקצה אין כאן היתר טלטול מן הצד. ועי' משנ"ב מהדו' 'דרשו' הע' 120 לסי' ש"ח, ובארחות שבת (פי"ט הערות שמ"ז תקכ"ט).
<b>ואמר ר"נ אנו אין לנו אלא ב"ש כר' יהודה וב"ה כר' שמעון -</b> ואין לומר דאיפוך גם מתניתין, דהא תנינן לה בבחירתא [מס' עדיות] - חי' הרא"ה, בן הרמב"ן, ושטמ"ק. וע"ע בן יהוידע.
<b>אמר לך רב נחמן גבי שבת דסתם לן תנא כר"ש וכו' מוקים לה לב"ה כר' שמעון וכו' -</b> הנה רב נחמן בא לישב [כמבואר מפירש"י] דלא תיקשי הלכתא אהלכתא, דגבי יו"ט מצינו דב"ה כר' יהודה וגבי שבת סברי כר' שמעון, אך אכתי תיקשי דבשלמא ב"ה אדב"ה יש לומר כסברת רב נחמן דגבי שבת דחמירא ולא אתי לזלזולי בה הקלו כר' שמעון, וגבי יו"ט דקיל החמירו כר' יהודה, אך ב"ש אדב"ש קשיא. וכתבו הגהות פורת יוסף וכן מהר"ם (ריש ע"ב) דסברת ב"ש פשוטה, דגבי שבת דחמירא מחמרי וגבי יו"ט דקיל מקילין. והצל"ח כתב דסברי דגבי תרנגולת איכא שמחת יו"ט, וממילא הותרה הביצה שהיא מוכנה אגב אמה. ועי' מצפה איתן שתמה עליו, ומסיק כסברא קמייתא.
<b>מחתכין את הדלועין לפני הבהמה ואת הנבלה לפני הכלבים:</b>
<b>פירושי הראשונים בטעם היתר דלועין, והאם ר' יהודה דאמר "אם לא היתה נבלה מע"ש אסורה" פליג גם בדלועין:</b>
<b>א.</b> רש"י (בשבת קנו:) פירש דבדלועין תלושין איירי, וסתמן לאו למאכל בהמה קיימי אלא לאדם. ומבואר מדבריו דטעם היתר דלועין ונבילה חד הוא, דתרוויהו חשיבי מוכן לאדם ולא לבהמה, נמצא דר' יהודה דפליג גבי נבילה פליג נמי גבי דלועין.
והקשו תוס' הרא"ש וריטב"א (שבת שם) דהא דאמרינן מוכן לאדם לא הוי מוכן לבהמה, היכא דמעיקרא הוי מוכן רק לאדם והשתא מוכן רק לבהמה כנבילה, משא"כ דלועין דמעיקרא חזו נמי לבהמה, וכי אסור ליתן לבהמה בשבת לחם ובשר משום דקיימא לאדם. וראה עוד מש"כ תוס' רעק"א, רש"ש, והגהות ראמ"ה בשבת שם.
<b>ב.</b> תוס' חולין יד. (ד"ה מחתכין), ותוס' הרא"ש בשבת פירשו בשם ר"ת דמיירי בדלועין מחוברין שנתלשו בשבת, דהשתא הוי דומיא דנבילה שנתנבלה בשבת דפליגי ר' יהודה ור"ש. [עי' שפירשו בהרחבה דלא נאסר במחובר משום גזירה שמא יעלה ויתלוש, או משום מוקצה דגרוגרות וצימוקין, ועי' תוס' לקמן ג. ד"ה גזרה].
<b>ג.</b> הריטב"א בשבת פירש דמיירי בדלועין תלושין שהיו רכין בין השמשות וראויין למאכל אדם, ונתקשו בשבת ואינם ראויין אלא לבהמה, דהוי דומיא דנבילה שנתנבלה בשבת דפליגי ר"י ור"ש.
ולכל הפירושים דלעיל צ"ל כמש"כ תוס' הרא"ש הנ"ל, דאף שר' יהודה פליג אנבילה, היינו משום דמינה סליק, אבל באמת פליג גם אדלועין דרישא.
<b>ד.</b> שאר הראשונים [תוס' בסוגיין (ד"ה דתנן), רשב"א וחי' הרא"ה ותוס' רבינו פרץ בסוגיין, תוס' חולין יד. (ד"ה מחתכין) בפירוש שני, מסקנת תוס' הרא"ש בשבת, רמב"ן וריטב"א בשבת בשם תוס'], פירשו דמחתכין את הדלועין לא שייך למחלוקת ר' יהודה ור"ש ומילתא באנפי נפשיה הוא לדברי הכל, וקמ"ל דשרי לחתכן ולרככן משום שוויי אוכלא או מיטרח באוכלא דהסוגיא בשבת קנה., [והא דלא תני להו התם, משום דמילי דחיתוך תני הכא בהדדי].
וכפירוש זה דייקא נמי פירש"י בסוגיין (ד"ה מחתכין דלועין) שפירש דקמ"ל דלא אמרינן טירחא דלאו צורך הוא. והרא"ש פרק בתרא דשבת (סי' ה') פירש הכי בשם רש"י, וכתב הקרבן נתנאל שם (ק') שהוא פירש"י בביצה, והניח בצ"ע שסותר לפירושו בשבת. ועי' מרומי שדה.
<b>ה.</b> הרמב"ם (כא. יח.) בהמשך לשיטתו שפירש מתני' דשבת קנה. דאין מרסקין את השחת וחרובין מפני שנראה כטוחן, פירש בהך משנה דשרי לחתך הדלועין דלא מיחזי כטוחן, ויש בזה שתי גירסאות ברמב"ם: או "שאין טחינה בפירות" או "שאין טחינה אלא בפירות", ועי' מש"כ המגיד משנה, כס"מ וב"י (שכד. ח.), ב"ח שם, מרכבת המשנה, אגלי טל (טוחן יז. ג.), וחזו"א (סי' נ"ז).
<b>ואת הנבלה לפני הכלבים -</b> פירש רש"י דמיירי בבהמה שנתנבלה בשבת, והנה לקמן כז: ובשבת מה: פליגי אמוראי אם מודה ר' שמעון בבעלי חיים שמתו דאסורין, ופירש"י שם דמ"ד שמודה ר' שמעון דאסורין מפרש משנה זו דוקא בבהמה מסוכנת שהיה דעתו עליה מאתמול לכלבים, אבל בבעלי חיים כלומר בבריאים שמתו מודה דאסורים.
ולענין הלכה - עי' ב"י (שכד. ז.), ולהלכה פסק בשו"ע בין שהיתה מסוכנת ובין בריאה, ועי' במשנה ברורה (סקי"ז).
<h4>רש"י</h4>
<b>ד"ה שאור בכזית - משום דהני תלת מילי הוו מקולי ב"ש ומחומרי ב"ה גבי יו"ט תנא להו גבי הדדי -</b> כ"כ גם תוס', וראה עוד חי' הרא"ה, הגהות מראה כהן, ופורת יוסף. וע"ע שטמ"ק לקמן ז: ד"ה ב"ש אומרים.
<b>ד"ה אוכלא דאפרת - אוכל שנפרד -</b> עי' בדברינו בגמ' ד"ה אילימא בתרנגולת.
<b>ד"ה לית להו מוקצה - דדלמא כר"ש סבירא להו דאמר בפרק כירה מותר השמן שבנר ושבקערה אסור -</b> הוא ברייתא בשבת מד., ונראה דרש"י לא הביא מתני' דהתם דר' שמעון מתיר לטלטל נר ישן, משום דהתם הוא מוקצה דמיאוס, ובעינן לאתויי מוקצה דמחוסר הכנה דומיא דביצה שנולדה, ולכך מייתי מותר השמן שבנר דמחוסר הכנה דבין השמשות היה מיוחד להדלקה, ואף בזה פליג ר' שמעון ושרי. וראה מש"כ בהגהות פורת יוסף.
<b>ד"ה ומי אמר ר"נ הכי - דב"ה כר' יהודה -</b> עי' פני יהושע, חי' הצל"ח, חי' חת"ס, בן יהוידע, ושמחת יו"ט.
<b>ד"ה ואמר רב נחמן - אלא כך שמעתי מרבותינו דב"ש כר' יהודה וכו' -</b> עי' חכמת מנוח על תוס' ע"ב ד"ה מוקים, שמפרש דתוס' שם שהקשו מנא ליה לרב נחמן הכי בדעת ב"ש וב"ה אימא איפכא, לא מפרשי כרש"י דכך שמעתי מרבותינו.
<b>ד"ה מחתכין דלועין - תלושין לפני הבהמה ולא אמרינן טרחא דלאו צורך הוא -</b> עי' בדברינו בגמ' ד"ה מחתכין את הדלועין.
<h4>תוס'</h4>
<b>ד"ה ביצה - וא"ת אמאי לא תנא אוסרין ומתירין, וכ"ת אוסרין משמע שאסור לעולם זה אינו וכו' -</b> אמנם כן תירץ בחי' הרא"ה, וכ"כ חי' המאירי. והרשב"א כתב דאורחא דתלמודא הוא זימנין דתני הכי וזימנין דתני הכי. וע"ע שמחת יו"ט.
<b>וי"ל דאי הוה תני אוסרין ומתירין הייתי אומר שמה שמתירין הביצה היינו לטלטל אבל באכילה אסורה -</b> לכאורה גבי מותר השמן שבנר קתני נמי "ור' שמעון מתיר" ולא חייש להא - עי' מהר"ם ומהר"ם שיף.
<b>וא"ת לב"ה דאמרי לא תאכל אבל לטלטל שרי והא קי"ל דאף לטלטל אסור -</b> כן איתא בברייתא לקמן ג: ד. דאסור לטלטל, ועי' בדברינו במשנה ד"ה ביצה שנולדה.
<b>עוד י"ל דנקט לב"ש תאכל משום דמשמע אכילה וטלטול וכו' -</b> מפרש מהר"ם דחוזר עתה לפירוש הראשון, ומפרש דנקט לשון אכילה דכולל לב"ש היתר אכילה וטלטול, ואין להקשות דלב"ה משמע איסור אכילה ולא טלטול, דהא ב"ה קיימו על דברי ב"ש שהתירו תרוייהו וא"כ אף ב"ה אסרו תרוייהו, והא דנקטו 'לא תאכל' אגב דנקטו ב"ש 'תאכל'. ועי' מהרש"א, ושמחת יו"ט.
<b>ד"ה שאור בכזית - לא שייך הכא מידי אלא מייתי כאן תלת מילי גבי יו"ט דב"ה לחומרא וב"ש לקולא -</b> צ"ב מה הוסיפו תוס' על דברי רש"י - עי' צל"ח, מהר"ץ חיות, חכמת מנוח, הגהות ריח"ל מייזליש, ושמחת יו"ט.
ומש"כ תוס' דמייתי כאן תלת מילי גבי יו"ט, העיר בספר משמר הלוי דהלא איסור בל יראה וימצא דחמץ ושאור שייך גם בחול המועד, ולא רק ביו"ט כמו איסור ביצה שנולדה ושחיטת בהמה.
<b>ד"ה אוכלא דאפרת - דהביצה שנולדה נפרדה היא מן התרנגולת ואי בעי שחיט לה ואכיל כל שבגוה -</b> הוא דלא כפי' רש"י - עי' בדברינו בגמ' ד"ה אילימא בתרנגולת.
<b>ד"ה דלמא - תימה במתני' קאמר בהדיא דב"ש אית להו מוקצה דקתני לא יטול אא"כ נענע מבעו"י -</b> עי' מהר"ם שמבאר כיצד מוכח דטעמא דב"ש התם משום מוקצה. וע"ע בעל המאור.
<b>וי"ל דמוקצה דבעלי חיים חמיר טפי ומוקצה ביותר וכו' -</b> צ"ע הלא תרנגולת דהכא נמי הוי בעלי חיים. ומפרשים מהרש"א מהר"ם ומהר"ם שיף דכוונת תוס' כדברי בעל המאור, דיוני שובך דוקא חמירי טפי משום שאם יקחם הוי חורבן השובך, משא"כ תרנגולת אפילו עומדת לגדל ביצים, כיון שגדילה בבית האדם לא מקצה דעתו מינה. וראה עוד קרני ראם, יד דוד, וחי' מנחת שלמה.
ועל סברת בעה"מ שבבריכה ראשונה חיישינן משום חורבן השובך, תמה בהשגות הראב"ד שהרי במשנה שם מבואר דאף בשאר הבריכות צריכין הזמנה. ופירש טעם אחר דיוני שובך צריכין זימון דכיון שמדדו ואזלי ואתו כמדבריות דמו. וכ"כ בחי' המאירי לקמן י.
והרשב"א תירץ הא דלא הקשו מדברי ב"ש דלקמן, משום דאיכא למימר מוחלפת השיטה כדאמר ר' יוחנן לקמן ט:
והרשב"א ותוס' חכמי אנגליה כתבו לישב בשם רש"י [שאינו לפנינו], דניחא טפי למיפרך אדרב נחמן מדבריו גופיה כדפריך לקמן. ועי' ברשב"א שדחה תירוץ זה.
מיהו מדברי בעל המאור וחי' הרא"ה מבואר דיש שפירשו מסקנת הסוגיא לקמן משום שמחת יו"ט ולא משום מוקצה, וראה בדברינו לקמן ריש י:, וע"ע הגהות פורת יוסף ושמחת יו"ט כאן.
<b>ד"ה קס"ד - וי"ל דלא דמי דהכא הוי נולד טפי שמתחילה לא היה בעולם אבל התם הכלי היה בעולם רק שנשבר -</b> הנה תוס' נקטו כאן הך סברא לס"ד דאפילו מאן דשרי מוקצה אסר נולד, משמע דלמסקנא דר' שמעון דלית ליה מוקצה לית ליה נולד, ה"ה דלית ליה נולד גמור, ברם תוס' בעירובין מו. (ד"ה כל שכן) ותוס' לקמן ח. (ד"ה אמר) נקטו הך סברא אף לפי האמת שר' שמעון לית ליה נולד, מ"מ מודה לסברא שהוזכרה בעירובין דמיא בעיבא מיבלע בליעי דלהאי טעמא חשיבי נולד ואסורין. וכתב מהר"ם דלס"ד דסוגיין גם בנולד דביצה מודה ר' שמעון כיון שמתחילה לא היה בעולם, אבל למסקנא דבביצה פליג מיהו במיא דעיבא דהוו נולד טפי מודה דאסור. וכן משמע במהרש"ל ומהרש"א, וע"ע יד דוד.
ולמהלך זה נמצא ג' דרגות בנולד: <b>א.</b> שברי כלים דהסוגיא בשבת כט., בהך נולד שהיה בעולם אלא שנשבר ודאי פליג ר' שמעון ושרי. <b>ב.</b> ביצה שהיתה בעולם אלא דהויא במעי אמה, ס"ד דהסוגיא דמודה ר"ש שאסור, ולמסקנא אף בהא שרי. <b>ג.</b> מיא בעיבא ואפר כירה דהוו נולד גמור דבשבת נוצרו, בהא מודה ר' שמעון דנולד אסור. [מיא בעיבא גופן מסקנת הסוגיא בעירובין מו. דלאו מיבלע בליעי ולא חשיבי נולד].
אולם בחי' בן הרמב"ן [במהלך ראשון] נקט דאין חילוק בין סוגי הנולד, אלא דסברת הס"ד דסוגיין היא כשאר אמוראי דפליגי אדרב נחמן ונקטו דכו"ע אסרי נולד, ורב נחמן הוא דס"ל דמאן דלית ליה מוקצה לית ליה נמי נולד, וא"כ בשאר דוכתי דחזינן דמודה ר"ש בנולד הוא כפי סברת החולקים על רב נחמן. וכן דעת הרמב"ן, רשב"א, וחי' הר"ן בשבת מה:, אבל דעת הריטב"א שם דכולהו אמוראי מודו למסקנת רב נחמן.
<b>ד"ה מגביהין - פ"ה אע"ג דאין ראויין לא למאכל אדם ולא למאכל בהמה, ולא נהירא וכו' -</b> אינו בהדיא בפירש"י בסוגיין אלא בשבת קמג. (ד"ה עצמות), אך מרומז ברש"י כאן (ד"ה מגביהין) שנקט 'קליפי אגוזים'.
ועיקר תמיהת תוס' היא דהלא אף ר' שמעון דלית ליה מוקצה, היינו מיהא כשראויין למאכל בהמה כמש"כ תוס' בשבת קמג. ד"ה עצמות.
והריטב"א בשבת שם כתב דאפשר שהוא ט"ס ברש"י, אמנם האחרונים כתבו לישב פירש"י - עי' בב"ח (שח. יג.), מגיני שלמה וחי' חת"ס בשבת שם, ופני יהושע ושפ"א כאן.
<b>לכך נ"ל שהם ראוים למאכל בהמה כגון עצמות רכים וקליפי תפוחים -</b> חי' המאירי כתב שתוס' פירשו בעצמות וקליפין שיש בהן מעט אוכל [ציינו לר"ת בספר הישר סי' שע"ב], ודחה פירושם דא"כ אפילו ר' יהודה מודה דומיא דגרעיני תמרי דארמייתא בשבת כט.
<b>ד"ה ובית הלל - תימה והלא היא בסיס לדבר האסור וכו' וי"ל דלפיר"ת ניחא וכו' דלא הוי בסיס לדבר האסור אלא כשדעתו להניחם שם כל היום:</b>
<b>מחלוקת ראשונים בגדר 'בסיס':</b>
פירוש ר"ת נמצא בתוס' שבת נא. (ד"ה או שטמן), וכן הוזכר בתוס' שם ריש מד., ובתוס' שם קכג. (ד"ה האי פוגלא), וכסברא זו נקט גם בעל המאור סוף פ"ד דשבת.
הרשב"א השיג על פי' ר"ת, ומסיק דעצמות וקליפין דלא חשיבי ואין מצניען כלל, לעולם אין להן תורת בסיס, והא דמצינו (שבת קמב:) דחבית נעשית בסיס לאבן שעליה, ועוד שם (קמב.) דכלכלה הויא בסיס לאבן שבתוכה, היינו דוקא באבן חשובה ומיוחדת לבנין שמצניעה לשמור עליה.
והנה ר"ת גופיה פירש בתוס' לקמן כא: (ד"ה כנונא) דאין נעשה ונקבע בסיס לדבר מועט כגון שברי עצים ושיורי כוסות, ועי' בדברינו שם.
השטמ"ק בשם מורו הקשה על פי' הרשב"א, וביאר דבתרתי נעשה בסיס: או כגון שהעליון הוי דבר חשוב, או שיש לו צורך בו כגון שמשמש לו כיסוי, לאפוקי עצמות וקליפין שאין לטבלא צורך בהן.
ובביאור השיטות: לדברי הרשב"א משמע דגדר בסיס היינו 'טפילות' דהתחתון לעליון, הלכך נעשה בסיס דוקא לדבר חשוב, אך לדברי השטמ"ק ענין הבסיס הוא 'חיבור וקשר', וכל שיש צורך לתחתון בעליון נעשה בסיס, ברם לדברי תוס' משמע דענין הבסיס הוא 'שייכות כל דהו', ואפילו עצמות וקליפין שאין בהן חשיבות כלל, וגם אין לטבלא צורך בהן, מ"מ כיון שבכוונה הניחם על הטבלא שלא יטנפו הרצפה, נעשית הטבלא בסיס להן, ולפיכך הוצרכו תוס' לתירוצים אחרים.
<b>א"נ כיון שהיו שם אוכלין הו"ל בסיס לדבר האסור ולדבר המותר ושרי -</b> בשטמ"ק מבואר דמיירי שגם עכשיו יש שם אוכלין. אולם הרש"ש כתב דנראה דר"ל שבשעה שהניח העצמות והקליפין מדעתו היו שם גם אוכלין, ואח"כ כשנטלו האוכלין נשתייר הפסולת ממילא, כלומר כיון שבשעה שהניח האיסור היה שם היתר לא נעשה בסיס כשנסתלק ההיתר, וציין בחי' מנחת שלמה לתהלה לדוד (רעט. ב.) שכתב דנחלקו בזה הפמ"ג (סי' ש"ט במשב"ז סק"א) ושו"ע הרב (רעז. ו.).
והנה כוונת תוס' דאיכא אוכלין לבר מהאיסור, אך ז"ל תוס' רבינו פרץ "והר"מ תירץ דלפי מה שפירשנו לעיל דחזו למאכל בהמה, ניחא א"כ הוא בסיס לדבר האסור ולדבר המותר", וצ"ע דא"כ הוה דבר המותר לגמרי, ועוד הא ודאי אף דחזי לבהמה הוה מוקצה, דמוכן לאדם אינו מוכן לכלבים.
<b>ועוד דאין זה מניח בכוונה דהא אינו חושש היכן יפלו -</b> המאירי בבית הבחירה אזיל על דרך זה אך קצת באופ"א, וז"ל "ולי נראה שאף זה כשוכח הוא, שלא הניח העצמות וקליפין אלא שאכל הבשר והפרי ונשארו מאליהם, ולא שכיוון הוא בהם להניחם".
<b>ד"ה דתנן - וי"ל דמיירי בתלושין וס"ד דאסור דמשוה להו אוכלין וכו' -</b> כעי"ז הוא פירש"י. ופירושי שאר הראשונים יעוי' בדברינו בגמ' ד"ה מחתכין את הדלועין.
<h3>דף ב:</h3>
<h4>גמ'</h4>
<b>דתנן אין מבקעין עצים מן הקורות ולא מן הקורה שנשברה ביו"ט -</b> האם ברישא ד"אין מבקעין עצים מן הקורות" מודה ר' שמעון לאסור - עי' תוס' ד"ה אין מבקעין, ובדברינו שם.
<b>מאי שנא בשבת דסתם לן כר' שמעון ומ"ש ביו"ט דסתם לן כר' יהודה, אמרי שבת דחמירא ולא אתי לזלזולי בה סתם לן כר"ש דמיקל, יו"ט דקיל ואתי לזלזולי ביה סתם לן כר"י דמחמיר:</b>
<b>א] פירושי הראשונים:</b>
<b>א.</b> בעל המאור נקט דלא יתכן שיהא יו"ט חמור בדין משבת, דהא אמרינן לקמן יח: "מי איכא מידי דבשבת שרי ויוהכ"פ אסור", והכא נמי לא יתכן שיהא מוקצה מותר בשבת ואסור ביו"ט, על כן מחדש בעל המאור שרק מוקצה דאסור בלאו הכי בשבת משום מלאכה, כגון הסקה בשברי כלים, וביקוע עצים מקורות, ושחיטת בהמות המדבריות, בהא החמירו ביו"ט לאוסרו משום מוקצה הגם שאין בו איסור מלאכה, אבל מוקצה שאין בו איסור מלאכה כגון טלטול עצמות וקליפין, וחיתוך נבילה לפני הכלבים, כשם שמותר בשבת מותר נמי ביו"ט.
וראה ברמב"ן במלחמות שהשיג טובא על דברי בעל המאור, ועי' חי' הצל"ח וחי' חת"ס בביאור דבריו, וראה בהרחבה באפיקי ים (ח"ב סי' כ"ב).
<b>ב.</b> הרמב"ן במלחמות מסיק שרב נחמן עצמו פירש סברתו שראו טעם גבי מוקצה לגזור טפי ביו"ט משבת, לפי שכל ענין הכנה דמוקצה שמא יבא לעשות מלאכה שייך טפי ביו"ט משבת שאין בו היתר מלאכה דאוכל נפש, ומצינו כה"ג שהחמירו גבי יו"ט טפי משבת, ולא תיקשי מדלקמן יח: דהתם שבת ויום הכפורים דוקא שקדושה אחת להן, ולא אתו לזלזולי ביוהכ"פ טפי משבת לפיכך השוו אותן.
ועל דרך זה פירשו הרשב"א כאן והר"ן בסוף מכילתין, אלא שהם מפרשים דרבי סתם ביו"ט לחומרא משום דקיל בעצם מהותו ולא אתי לזלזולי ביה, לכך מצא ענין דמוקצה להחמיר בו, וכן משמע מפירש"י, אבל ברמב"ן מבואר שכוונת רב נחמן דכל גזירת מוקצה שייכא טפי ביו"ט מבשבת, דמחמת קולתו דיו"ט באוכל נפש שמא יבואו לעשות גם מלאכות אסורות לכך גזרו מוקצה, ומשום כך סתם רבי ביו"ט לחומרא.
<b>ג.</b> והנה הראשונים כתבו דלפי האמת ב"ש וב"ה וכן ר' יהודה ור' שמעון, מאן דשרי מוקצה היינו בין בשבת ובין ביו"ט, ומאן דאסר אסר בתרוייהו, אלא דרבי כדי שלא יזלזלו ביו"ט סתם להלכה ביו"ט לחומרא, ובשבת השאיר על עיקר הדין דהלכתא כר' שמעון.
ברם הראב"ד בהשגותיו על הרי"ף כתב דאף רבי לפי האמת ס"ל דמוקצה שרי בין בשבת ובין ביו"ט, אלא כוונת רב נחמן דרבי רצה לסתום המשנה גבי יו"ט ולא לפרסם דמוקצה שרי כי היכי דלא לזלזלו ביו"ט, מיהו התנאים היו יודעים כולם דביו"ט שרי מוקצה כמו בשבת, והוי כהלכה ואין מורין כן. [כן פירש כוונתו בחי' בן הרמב"ן, אמנם השיג על פירושו ודחה דבריו].
וראה עוד תוס' סוטה ז. (ד"ה אמר להו), משנה למלך (יו"ו א. יז.), מרכבת המשנה שם, ערוך לנר (יבמות קיט.), אור שמח (יו"ט א. יז.), וחי' מנחת שלמה (לקמן יח:).
<b>ב] לענין הלכה במוקצה בשבת וביו"ט:</b>
הרי"ף (בסוף מכילתין) פסק כדעת רב נחמן דלענין יו"ט הלכה כר' יהודה במוקצה ולענין שבת הלכה כר' שמעון, וכן פסק הרמב"ם (יו"ט א. יז.), והקשה הלחם משנה הרי שם (הי"ט) פסק הרמב"ם כאוקימתא דרבה, ואיך פסק כרב נחמן. וביאר דודאי אין הרמב"ם מפרש כשיטת רש"י דלדעת רבה מוקצה דאורייתא, דא"כ אין לחלק בין שבת ויו"ט, אלא כשיטת בעל המאור דגזירת הכנה דרבה אין בה סרך מוקצה כלל [עי' בדברינו בסמוך ד"ה אמר רבה, אות א'], וא"כ הגם דס"ל להרמב"ם בפשט המשנה כפירוש רבה, מ"מ ס"ל גם סברת רב נחמן מכח סתירת סתמות המשניות, ולא נדחו דברי רב נחמן אלא בפשט המשנה. והרשב"א (לקמן ו: ד"ה ושמואל) כתב "דכולהו אית להו דרב נחמן דאמר בריש מכילתין דיש מוקצה ליו"ט הואיל וסתם לן תנא ביו"ט כר' יהודה".
וראה בבעל המאור ורמב"ן במלחמות לקמן לג. שסייעו לדברי הרי"ף מסוגיא דהתם דמשמע דפסקה הלכתא כר' יהודה ביו"ט.
ברם רש"י לקמן לג. (ד"ה והלכתא) פסק כר' שמעון אף לענין יו"ט, ונקט דסוגיא התם דלאו כהלכתא, וכן מוכח מפירש"י לקמן כד: (ד"ה אם יש). וכן הרא"ש פרק בתרא דשבת (סי' ה') ופרק בתרא דמכילתין (סי' י"ד) פסק כר' שמעון בין בשבת ובין ביו"ט, והוכיח הכי מהסוגיא שם. וכן נראה דעת תוס' לקמן ח. (ד"ה אמר), עי' בדברינו שם. וכן דעת הרמב"ן (שבת קנו:). וכתב הרא"ש דרב נחמן לחודיה הוא דאיצטריך לשנויי הכא מתוך הדחק דגבי יו"ט סתם כר"ש וכו', אבל כל שאר אמוראי דמפרשי טעמא דמתני' בענין אחר לא מפלגי בין שבת ליו"ט.
ולדעת בעל המאור וכן השגות הראב"ד [שהבאנו לעיל אות א'], ודאי אף רב נחמן גופיה לא נתכוין לאסור מוקצה ביו"ט טפי משבת.
מיהו הביא הרא"ש (סוף מכילתין) דעת בה"ג ור"ת [וכן דעת הר"ח סוף מכילתין], דאף דפסקינן כר' שמעון לענין יו"ט, הני מילי בשאר מוקצה, אבל בנולד פסקינן כר' יהודה. והאם הרא"ש גופיה מסכים לזה - עי"ש תפארת שמואל (אות ה'), וקרבן נתנאל (אות ק').
להלכה - פסק השו"ע (תצה. ד.) דאף מוקצה המותר בשבת אסור ביו"ט [פי' כגון מוקצה העומד לסחורה, או שהכניסו לאוצר, או מוקצה מחמת מיאוס וכה"ג המותרין בשבת - משנה ברורה]. וכתב שער הציון (כ"ג) דהא דאסרו ביו"ט היינו טלטול המוקצה כדי לאוכלו או להשתמש בו, אבל מותר לטלטלו כדי להגיע לדבר המותר לאוכלו. [עי' תוס' לקמן ח. ד"ה אמר, ובדברינו שם]. ברם הרמ"א פסק כסוברים דמוקצה מותר אפילו ביו"ט לבר ממוקצה דנולד.
<b>ג] טעם דיו"ט קיל משבת, ונפק"מ למוקצה ביום הכפורים:</b>
הטעם לרב נחמן שיו"ט קיל משבת מבואר בפי' ר"ח לפי שאופין ומבשלין בו ועושין כל צרכי אוכל נפש, וכ"כ הרמב"ן במלחמות כאן ובסוף מכילתין. והיראים (סי' רע"ד ש"ד) וכן הרוקח פירשו דיו"ט קיל לאינשי משום דאיסור מוקצה יסודו מאיסור הוצאה [עי' שבת קכד: ולקמן לז.], ומלאכת הוצאה תדירה ביו"ט, על כן במוקצה דוקא החמירו ביו"ט טפי משבת. ולפי טעמים אלו פשיטא שיום הכפורים דומה לשבת ודין מוקצה בו יהא כשבת. וכן מדברי בעל המאור והרמב"ן [לעיל אות א'] מבואר שיוהכ"פ ושבת שוין לענין מוקצה.
ברם המשנה למלך (יו"ט א. יז.) והראש יוסף (מגילה ז:) נקטו דקולת יו"ט היינו שאין בו איסור סקילה כשבת, ולפי"ז נסתפק הראש יוסף שמא יוהכ"פ יהא דומה בזה ליו"ט, והא דאמרינן (מגילה שם) "אין בין שבת ליוהכ"פ אלא שזה זדונו בידי אדם וזה זדונו בכרת" היינו שיוהכ"פ אינו קל משבת אלא לענין סקילה, אבל יתכן דחמיר מיניה לענין מוקצה. (משמר הלוי, פירות תאנה).
<b>ד] יו"ט שחל בשבת:</b>
בשו"ת רב פעלים (ח"א סי' ל') דן האם יו"ט שחל בשבת דינו כשבת ולא נוהג בו מוקצה, דהא לא אתי לזלזולי ליה וליכא למיגזר, ומצדד שדינו כשבת רגילה. וכן נקט בשו"ת זית רענן (ח"ב סי' ז'), אולם השואל ומשיב (מהדו"ת ח"א סי' ס"א) נקט דכיון שהחמירו ביו"ט לא פלוג אפילו ביו"ט שחל בשבת. וגם באור שמח (שבת ב. ט.) כתב בבירור שגם ביו"ט שחל בשבת נוהג מוקצה, אך עי' שמחדש דנוהג מוקצה רק בדברים שהן מוקצין מחמת יו"ט, ולא כגון בהמה שנשחטה לצורך חולה, דאינה מוקצה לבריאין אלא מחמת שבת דהא מותר לשחוט ביו"ט.
וראה עוד בשו"ת בית יצחק (אהע"ז ח"א סי' נ"ג), שו"ת ציץ אליעזר (חי"ד סי' ס"ז), שמירת שבת כהלכתה (פכ"א סק"ח, ובהערה כ"ג), ובספר שלמי תודה (חג השבועות סי' א', יום טוב סי' יז. ו.). [פסקי תשובות, משמר הלוי, פירות תאנה].
<b>במאי אוקימתא בתרנגולת וכו' א"ה אדמפלגי בביצה לפלגו בתרנגולת -</b> עי' שו"ת חתם סופר או"ח סוס"י קנ"ב.
<b>וכ"ת כח דהתירא עדיף:</b>
<b>טעם הדבר, ונפק"מ:</b>
פירשו רש"י ותוס' לפי שאדם המתיר סומך על שמועתו וצריך להביא ראיה לדבריו, משא"כ לאסור יכול להחמיר בלא טעם. וביאר חי' הצל"ח שלולי המתיר לא ידענו להתיר, אבל המחמיר לא הועיל כלום דבלאו הכי היינו מחמירים מספק, וכתב הצל"ח דלפי"ז היינו דוקא בדאורייתא ולא בדרבנן דקי"ל ספיקא לקולא, ואף דמוקצה דרבנן הא אמרינן לקמן ג: דספיקו אסור. [עי' בגליון שם בשם תו"י דמוקצה חמיר כעין דאורייתא]. ובחי' מנחת שלמה ציין לחי' הצל"ח בברכות ס. שחידש עפ"י זה שמותר לברך שהחיינו מספק.
ועוד על דברי הצל"ח - יעוי' בשו"ת כתב סופר (סוס"י ג'), ובשו"ת מהרש"ם (ח"ב ריד. כ.), ובשדי חמד (מערכת כ' כלל פ"א).
<b>אמר רבה לעולם בתרנגולת העומדת לאכילה וביו"ט שחל להיות אחר השבת עסקינן ומשום הכנה, וקסבר רבה כל ביצה דמתילדא האידנא מאתמול גמרה לה, ורבה לטעמיה דאמר רבה מאי דכתיב וכו':</b>
<b>א] מחלוקת רש"י והראשונים בביאור סברת רבה, והאם ס"ל מוקצה דאורייתא:</b>
<b>א.</b> פירש רש"י דרבה לטעמיה דיליף בפסחים מז: מהכא דמוקצה דאורייתא, וממילא שמעינן דבהאי קרא לא מיירי בהכנה בידים בלבד, אלא אף הכנה בפה או הכנה דממילא אסורה, הלכך גם ביצה שנולדה ביו"ט דהוכנה ונגמרה אתמול בשבת בידי שמים אסורה.
ותוס' עירובין לח: (ד"ה אמר רבה), ובעל המאור והרשב"א בסוגיין תמהו על רש"י, הלא בפסחים הקשו לרבה ומשמע דהדר ביה, ועוד הקשה הרשב"א דאי משום מוקצה תיתסר גם ביצה דנגמרה האידנא, ואמאי קאמר "ביצה דמתילדא האידנא דמאתמול גמר לה", וכן קשה דיו"ט בעלמא יאסר מטעם מוקצה, ואמאי הוצרך לגזירה אטו יו"ט שאחר השבת.
אמנם שיטת רש"י מבוארת שרבה לא הדר ביה בפסחים. ועי' בחי' המאירי שנסתפק בזה אי רבה ס"ל לפי האמת מוקצה דאורייתא, או דהדר ביה למסקנא וקרא אסמכתא בעלמא. וראה בשטמ"ק בשם רבו שמבאר הסוגיא בפסחים לפירש"י, ומיישב שאר קושיות הרשב"א. וראה עוד בחי' חת"ס, פני יהושע, חי' בית מאיר, שמחת יו"ט, ובהרחבה באפיקי ים (ח"ב סי' י"ד ט"ז ובפרט י"ז).
ובסוף ספר תוס' חכמי אנגליה נדפס השמטת פירש"י למס' ביצה, ומבואר שם דשני מיני מוקצה הן: דמידי דחזי למיכל מוקצה שלו הוי דאורייתא מדין הכנה, אבל מידי דלא חזי למיכל כאבנים וכיו"ב איסור מוקצה שלהן מדרבנן גרידא. וכחילוק זה בין מוקצה לאכילה ולטלטול אליבא דרש"י - כ"כ חי' חת"ס ריש מכילתין, וכ"כ העמק שאלה על השאלתות (סי' מ"ז), ואגלי טל.
והמנחת חינוך (רחצ. ט.) כתב דלשיטת רש"י דמוקצה דאורייתא ועובר בלאו, לא נתפרש באיזה שיעור עובר, ושם (סקי"ט) מסיק דכשם שלענין שבת שיעור המלאכות לאכילה הן בכגרוגרת ה"נ השיעור כגרוגרת.
והנה המנחת חינוך נקט דהוי לאו דאורייתא גמור, ועי' שהקשה אמאי לא מצינו שלוקין עליו, אמנם יעוי' בעמק ברכה (יום טוב, ב') שמצדד דאין כוונת הגמ' בפסחים שהמבשל בעצי מוקצה ילקה משום איסור המוקצה, דהרי ודאי אפילו הוי דאורייתא אינו בכלל 'מלאכה', אלא דכיון שאסור מן התורה להשתמש בעצי המוקצה, ממילא לא הותרה הבערתן לצורך אוכל נפש, ולוקה על מלאכת הבערה שלא לצורך אוכל נפש. וראה עוד על דרך זה באפיקי ים (ח"ב סי' ט"ז ד"ה וראיתי במנח"ח).
<b>ב.</b> בעל המאור האריך לחלוק על רש"י, דהכנה דרבה דסוגיין לא שייכא כלל למוקצה שהוא איסור דרבנן בפני עצמו. וכן נקט הרשב"א דהכא הוא גזירת הכתוב לאסור שיום קדוש יכין למשנהו, ואין אסור אלא הכנה שנגמרה ובאה מאתמול, אבל הכנה של דבר הנגמר היום אין בזה איסור תורה אלא מוקצה מדרבנן, וכן ביצה שנולדה בשבת ויו"ט מותרת בחול, דחול אינו חשוב ולא שייך הזמנה לסעודת חול. וראה בלחם משנה (יו"ט א. יז.) שעל כרחך גם דעת הרמב"ם הכי שפסק כאוקימתא דרבה, ואפילו הכי פסק חילוק רב נחמן דלעיל בין מוקצה בשבת ויו"ט.
ויתר ביאור בפלוגתת רש"י והראשונים יעוי' בדברינו על תוס' ד"ה והיה.
<b>ג.</b> והנה הכא גרסינן "רבה לטעמיה", אבל בעירובין לח: גרסינן "דתניא" ומשמע דברייתא היא, וביאר מהר"ם כאן דלפירוש רש"י ניחא דהכי קאמר: רבה לטעמיה שפירש הך ברייתא דילפינן מהכא מוקצה דאורייתא, וא"כ על כרחך דלא קאי אהזמנה בידים אלא אף בפה וממילא מיתסר. אבל תוס' עירובין לח: (ד"ה אמר רבה) כתבו דר"ת מחק שם תיבת "דתניא", אך כתבו לקיים הגירסא והכא קאמר "רבה לטעמיה" משום שהוא הביא הברייתא תחילה לבית המדרש.
<b>ב] האם לכו"ע 'הכנה דרבה' הוי דאורייתא:</b>
הנה בין לפירוש רש"י ובין לפירוש הראשונים מבואר דאיסור הכנה דרבה הוי דאורייתא ואפילו הכנה דממילא, וכן איתא בהדיא לקמן ג: דלרבה הוי ספיקא דאורייתא ולחומרא. אולם הרמב"ם בפי' המשנה כתב דהכנה בידים ובמעשה הוי דאורייתא לכו"ע, אבל הכנה דממילא הוי דרבנן ובהא נחלקו ב"ש וב"ה במתני' האם גזרו חכמים. ולפירושו צ"ל דקרי לה לקמן 'ספיקא דאורייתא' משום דעיקרו דאורייתא, ומשום הכי החמירו גם לגזור יו"ט ושבת דעלמא אטו יו"ט אחר השבת ושבת אחר יו"ט אף דהוי גזירה לגזירה. [עי' הערה 68 לחי' הרשב"א]. וביאור הלכה (ריש סי' שכ"ב) הניח בצ"ע דעת הרמב"ם.
<b>ג] האם איסור 'הכנה דרבה' הוא בכל דבר, או רק כגון בביצה שנולדה שהיא דבר חדש:</b>
עי' בדברינו על תוס' כאן ד"ה והיה (ד"ה דכל דבר).
<b>ד] סברת בית שמאי אליבא דרבה:</b>
מבואר ברמב"ם בפי' המשנה, וכ"כ השטמ"ק, דב"ש דפליגי והתירו סברי שאיסור הכנה הנלמד מקרא הוא דוקא הכנה שבידים, אבל הכנה דממילא ובידי שמים כגון ביצה שנולדה לא נאסרה. [וכעין סברא זו איתא בתוס' לקמן יז. סוף ד"ה מאי טעמא].
אולם בתוס' חכמי אנגליה איתא דב"ש לא פליגי על עיקר איסור הכנה, אלא סברי דביצה שנולדה היום לא נגמרה כבר מאתמול, וכן דקדק בחי' מהר"י אבוהב ומהר"ם גלאנטי לישנא דהגמ' "קסבר רבה כל ביצה דמתילדא האידנא" וכו', משמע דאינו דבר מוחלט אלא סברת רבה אליבא דב"ה, ואילו ב"ש פליגי בהא, עי' שדן דלכאורה הוה מחלוקת במציאות.
<b>ה] בשלמא לרב נחמן נקטה מתני' הך דינא ביו"ט דוקא, אבל לרבה הא מצי למינקט ביצה שנולדה בשבת, דהיינו בשבת שלאחר יו"ט:</b>
כתב התוס' יו"ט דאי הוה קתני שנולדה בשבת, ס"ד דדוקא שבת בעיא סעודתו הכנה ואין יו"ט מכין לשבת, אבל יו"ט שלאחר השבת ס"ד דלא ליתסר דכחול שוינהו שאין סעודתו בעיא הכנה, להכי איצטריך למיתני שנולדה ביו"ט. ועי' תוס' רעק"א שפירש באופן אחר.
<b>ו] עשיית פעולות הכנה משבת ליו"ט:</b>
הנה הכנת עצם החפצא אפילו בידי שמים אסורה מן התורה לרוב הראשונים כמבואר לעיל, מיהו אסרו רבנן גם עשיית פעולות ומעשי הכנה משבת ליו"ט ולהיפך - יעוי' במשנה ברורה (תרסז. ה.) ובשערי תשובה שם שהמג"א אסר בשם מהרי"ל לחפש הספר תורה משבת ליו"ט [דהיינו להעמיד הס"ת בפרשה שיקראו בה למחר ביו"ט], אך אם לומד מתוך הס"ת כמה פסוקים כתב ערוך השלחן (ס"ב) שלא נחשב הכנה. וה"ה דנאסרו שאר הכנות משבת ליו"ט כגון רחיצת הכלים וסידור השלחן. ובמשנ"ב (רצ. ד.) כתב שלא יאמר בשבת נלך ונישן כדי שנוכל לעשות מלאכתינו במוצ"ש, וה"ה כגון שחל שבועות במוצ"ש לא יאמר נישן בשבת שנוכל להיות ניעורים בליל שבועות. ובמשנ"ב (תצד. ט.) אסר בשם המג"א לשטוח עשבים בשבת ערב שבועות דניכרת כוונתו לצורך יו"ט.
וראה בספר שלמי תודה (יו"ט סי' י"ט) לענין לבישת בגדי יו"ט בשבת קודם היו"ט, ולענין הוצאת אוכל והכנסתו למקרר ומקפיא לצורך יו"ט.
והמג"א (ריש סי' שי"ח) מחדש דהמבשל בשבת לחולה שיש בו סכנה, אסור לבריא לאכול אף ביו"ט שלאחר השבת משום איסור הכנה, והביא דבריו המשנה ברורה (סק"ה). והוא חידוש דהרי בפועל הוכן המאכל בהיתר לצורך אכילה בשבת, ודמי למבשל ביו"ט לצורך שבת מטעם הואיל ומקלעי אורחים דחשיב כהוכן לצורך יו"ט. ועמד בזה בספר שלמי תודה (יו"ט סוס"י כ"ט).
<b>וקסבר רבה כל ביצה דמתילדא האידנא מאתמול גמרה לה -</b> מפרש הר"ן דדוקא אם גמרה מאתמול חשיב הכנה שנתחדשה בריה חדשה, אבל רק נתגדלה אתמול בשבת לא חשיבא הכנה. ועי' פני יהושע.
והנה לקמן ד. אמרינן דרב סבר ביצה שנולדה בשבת אסורה גם ביו"ט שלאחריו משום הכנה, וצ"ע הא כה"ג נגמרה כבר בערב שבת דהוא חול ומאי הכנה איכא - עי' תוס' שם ד"ה אלא, ובדברינו שם.
<b>א"ל אביי אלא מעתה יו"ט בעלמא תשתרי -</b> לכאורה אימא הכי נמי - כתב השטמ"ק דממעשים בכל יום פריך. ועי' חי' הצל"ח שפירש בע"א אליבא דשיטת רש"י ושיטת תוס'.
<b>שבת דעלמא תשתרי:</b>
<b>צ"ע הלא מ"מ ביצה שנולדה בשבת הויא מוקצה ואיך מקשה דתשתרי:</b>
כתב הרשב"א דיש מתרצים דמקשה אליבא דר' שמעון דלית ליה מוקצה. [וצ"ע הלא ביצה בשבת היא מוקצית גם מחמת איסור שחיטה דאמה, ובמוקצה מחמת איסור מודה ר' שמעון כדחזינן בשבת מד. גבי כוס קערה ועששית, ואולי סברי הך מתרצים דהני מילי דדחייה בידים, והכא לא חשיב דחייה בידים, ולית להו סברת רש"י לקמן כד: דמדלא שחטינהו מאתמול דחינהו בידים].
הרמב"ן (במלחמות לקמן כא., וכעי"ז בשבת קמד: ובמלחמות שם) תירץ דכיון שהתרנגולת עומדת לאכילה, אע"פ שאסור לשוחטה משום איסור שבת, אין זה קובע דין מוקצה על הביצה שנסתלק הימנה איסור זה. [עי' בדברינו לעיל ע"א ד"ה אלא בתרנגולת].
חי' המאירי תירץ כגון שיש לו חולה בתוך ביתו שיכול לשחוט עבורו התרנגולת. וכ"כ ר"ת בספר הישר (סי' שע"ד), והביא דבריו בחי' בן הרמב"ן, אך כתב שדוחק הוא. וגם בעל המאור דחה דמילתא דלא שכיחא היא ואין לגזור בה, ועי' בדבריו.
וראה עוד מהר"ם שיף, חכמת מנוח, חזו"א (או"ח מט. א.), וחי' מנחת שלמה.
<b>השוחט את התרנגולת ומצא בה ביצים גמורות מותרות לאכלן ביו"ט:</b>
<b>א]</b> תוס' והראשונים מוקמי הך ברייתא אפילו ביו"ט שלאחר השבת, אולם הביאו הרא"ש ועוד ראשונים שרבינו אפרים מוקי לה ביו"ט דעלמא, אבל ביו"ט שלאחר השבת אסורות, [וכפירושו נקטו הר"י מלוניל וספר המכתם], והקשו עליו ודחו שיטתו - עי' בדברינו על תוס' ד"ה מלתא דלא שכיחא.
<b>ב]</b> תוס' ר"פ הקשה דמברייתא זו תיקשי לאוקימתא דרב נחמן לעיל דמתני' בתרנגולת העומדת לגדל ביצים מיירי, הא עומדת לאכילה לכו"ע שרי ביצתה, וברייתא דהכא בתרנגולת לאכילה איירי, ואפילו הכי דוקא מצא בה ביצים שרו הא הולידה ביצים אסורות, עי' בדבריו.
ועי' שטמ"ק שכתב לישב בכמה אופנים, וראה עוד חי' הצל"ח, מהר"ם שיף, הגהות פורת יוסף, בן יהוידע, וחי' מנחת שלמה.
<b>ג]</b> הנה דעת הרשב"א לקמן דף ד. דר' אליעזר בברייתא שם אסר רק יו"ט דאחר השבת ולא גזר גם ביו"ט בעלמא, דלא גזר בביצה היתירא אטו איסורא, וא"כ לכאורה מצי לאוקמה לברייתא דהכא כוותיה, וצ"ל דעדיפה מינה משני, וגם סתמא דברייתא לא בעי לאוקמה כיחידאה.
<b>א"ל ביצים גמורות במעי אמן מילתא דלא שכיחא היא וכו' -</b> צ"ע אמאי הוה מילתא דלא שכיחא, הלא תרנגולת יולדת בכל יום כדאיתא בשבת סוף ל:, וא"כ יש במעיה ביצה גמורה מוכנה לילד. [בתוס' רי"ד (ב.) איתא דביצה לא עבידא דאתי שאין מטילה כל יום, וע"ע רש"י לעיל ב. סוף ד"ה קס"ד, וצ"ע מהגמ' בשבת הנ"ל].
ויתכן דתרנגולת העומדת לאכילה שאני דכיון שאינה מטילה כ"כ יחדוה לאכילה. או י"ל דאדרבה כיון שיולדת כל יום אין נגמרת הביצה אלא סמוך ללידה, ואם ילדה בבוקר ותיכף שחטוה לא שכיח שתמצא ביצה גמורה במעיה. ושו"ר בהשגות הראב"ד שכתב דביצה גמורה נולדת בהשכמה, וזו שלא ילדה בהשכמה אלא שחטוה ונמצאת בתוכה, מסתמא לאו גמורה היא.
<h4>רש"י</h4>
<b>ד"ה דכל ביצה - דבעינן כל סעודות שבת וסעודות יו"ט שיהו מזומנות ומוכנות מבעו"י של חול -</b> הרשב"א הקשה לפי' רש"י דא"כ אמאי מדינא שבת מכינה לעצמה כדאמרינן בעירובין לח:, וביצה שנגמרה בשבת שריא מדאורייתא, הרי סעודות שבת ויו"ט בעינן מזומנות מחול, ועי' שכתב לפרש בענין אחר. וראה בשטמ"ק שמיישב פירש"י.
<b>ד"ה לטעמיה - ויליף מהכא דמוקצה דאורייתא -</b> עי' בדברינו בגמ' ד"ה אמר רבה, אות א'.
<b>ד"ה והכינו - דאי משום הכנה בידים וכו' בהדיא כתיב את אשר תאפו אפו וכו' -</b> עי' הגהות מעיל שמואל. ועי' שו"ת בנין שלמה (ח"א סי' י"ט, ד"ה ולבאר כל הנ"ל).
<b>ד"ה ואין יו"ט מכין לשבת - אבל סעודת חול לא חשיבא ולא שייכא בה הזמנה וכו':</b>
<b>א]</b> אפיקי ים (ח"ב סוס"י ט"ז) נסתפק האם ביצה שנולדה בשבת אסורה ביוהכ"פ מן התורה, דלכאורה כשם שסעודת חול לא חשיבא ה"ה סעודה שאוכל ביוהכ"פ משום פיקוח נפש ולולי זה יש בה איסור כרת נמי לא חשיבא, וא"כ נולדה בשבת תהא מותרת ביוהכ"פ אך נולדה ביוהכ"פ תהא אסורה למחרת בשבת, ונמצא שבזה יהא קיל יוהכ"פ מיו"ט בעלמא, וצ"ע. וראה עוד בדבריו שם סי' י"ח ד"ה וצ"ע.
וראה עוד בקובץ שיעורים (אות א').
<b>ב]</b> בשו"ת רעק"א (סי' א') כתב שנשים אינן מצוות על עונג יו"ט ומותרות לצום בו, דיסוד מצות עונג יו"ט היא מצות עשה ד"עצרת תהיה לכם" [עי' לקמן טו:] ונשים פטורות ממ"ע שהזמן גרמן.
ובשדי חמד (מערכת יו"ט ס"ב אות ו') הביא דהחשק שלמה העיר שלפי"ז לא תאסר לנשים ביצה שנולדה ביו"ט, דכיון שאינן מצוות על עונג וסעודת יו"ט, לדברי רש"י לא חשיבא ולא שייכא בה הזמנה, ולא אישתמיט בשום דוכתא רמז לזה, ועוד א"כ אמאי ביצה שנולדה ביו"ט אסורה בטלטול הא חזיא לנשים. ומסיק מכך דגם לנשים יש מצוה קיומית באכילת יו"ט כשיטת ר"ת בעל מ"ע שהזמן גרמא. (פירות תאנה). וראה עוד בענין זה בזכרון שמואל (לב. ז.), ובשלמי תודה (סוכות עו. ד.).
ולענין חיוב נשים בהדלקת הנר ביו"ט - עי' בהרחבה בספר שלמי תודה (יו"ט סי' ט').
<b>ד"ה והתניא - והא דאמרינן בכולי הש"ס שאין גוזרין גל"ג מהאי קרא נפקא וכו' -</b> עי' פני יהושע חי' הצל"ח ובן יהוידע בביאור כוונת רש"י, ומה עניינו בסוגיין.
<b>ד"ה רב יוסף אמר - וב"ה דאסרי משום פירות הנושרין מן האילן בשבת -</b> הא דנקט רש"י 'בשבת' ולא 'ביום טוב' דבהכי עסקינן - כתבו המפרשים (פני יהושע בשם מגיני שלמה, ראש יוסף, ישועות יעקב תצה. ב.) דשיטת רש"י שקצירה ביו"ט אינה אסורה מן התורה אלא מדרבנן וקראי אסמכתא בעלמא, [ועי' בדברינו על תוס' לקמן ג. סוף ד"ה גזרה, ובהרחבה בדברינו ריש פרק אין צדין], הלכך לא גזרו פירות הנושרין משום יו"ט דא"כ הוי גזירה לגזירה, אלא עיקר הגזירה משום שבת, ויו"ט ממילא מיתסר דיו"ט ושבת כחדא הוי.
מיהו הישועות יעקב העיר שברש"י דעירובין לט: (ד"ה פסק) משמע דקצירה ביו"ט אסורה מן התורה, וכן נקט הפני יהושע (ר"פ אין צדין), ועי' שכתב הישוע"י לפרש באופן אחר דברי רש"י. וראה עוד פרי חדש (תצה. ב.), ובחי' חת"ס.
<b>וקס"ד השתא גזרה היא משום פירות הנושרין דלא נכלינהו -</b> לכאורה יש לדקדק מרש"י שעיקר הגזירה היתה על אכילה ולא על טלטול, וראה בדברינו על מתני' ריש פירקין ד"ה ביצה.
<h4>תוס'</h4>
<b>ד"ה גבי שבת - וי"ל דהתם סמיך אועוד מאי אלא דפריך בתר הכי, וכן פירש שם בקונטרס -</b> הוא פי' רשב"ם שם, אבל תוס' שם תירצו בע"א.
ובעיקר קושית תוס' - יעוי' עוד מש"כ לישב הרש"ש.
<b>ד"ה מוקים - וקשה דמאי אולמיה דהאי סתמא מהאי סתמא -</b> עי' מהרש"א, מהר"ם, מהרש"ל, צל"ח, וחכמת מנוח.
<b>ד"ה אין מבקעין - לא מייתי מרישא דאין מבקעין קורות דהא מיירי בסואר של קורות דהוי מוקצה מחמת חסרון כיס -</b> כן משמע גם מפי' רש"י, וכ"כ הרשב"א (לקמן לא.), וכן מוכח גם דעת הטור (תקא. א.), עי"ש ב"י וב"ח.
ובהגהות בית מאיר הניח בצ"ע מנין לתוס' שהן מוקצה מחמת חסרון כיס. ובחי' המאירי אכן פירש דהכא מיירי בסתם קורות שאינן חשובות. וראה בחי' רעק"א שמפרש נמי דלא שייך בהו חסרון כיס, אך מטעם אחר: דכיון שרצונו ביו"ט לבקע עצים אזיל חסרון כיס שלהן, ור' שמעון לית ליה מיגו דאיתקצאי. וראה עוד בהגהות רעק"א לשו"ע (ריש סי' ש"ח), אבני נזר (או"ח סי' ת"ב), חי' מנחת שלמה, וברכת אברהם.
<b>אלא מייתי מסיפא דלא מן הקורה שנשתברה -</b> פי' והתם אף דהוי נמי מוקצה מבעוד יום דחסרון כיס, הא נשברה ביו"ט, ואף דאיתקצאי בין השמשות ר' שמעון לית ליה מיגו דאיתקצאי - עי' חכמת מנוח.
<b>וא"ת והא ר"ש אינו מתיר אלא ביושב ומצפה -</b> בעל המאור כתב דאכן מצי לדחויי דהך מתני' כר' שמעון, ומודה גבי קורה שאין יושב ומצפה, אלא דהוה מצי לאתויי סתמא אחרינא דאין משקין ושוחטין את המדבריות (לקמן מ.) דסתמא ודאי כר' יהודה. ועי' השגת הראב"ד על דבריו.
<b>ד"ה וכ"ת כח דהיתירא עדיף - לכך כח דהתירא עדיף כשאדם מתיר סומך על שמועתו וכו' אבל איסורא אדם יכול להחמיר עליו בלא טעם -</b> ע"ע רש"י כתובות ז. (ד"ה ומי איכא). ועי' הגהות פורת יוסף, ובית מאיר.
ומצפה איתן כתב בשם נר תמיד דדוקא על עצמו רשאי להחמיר בלא טעם ולא על אחרים.
<b>ד"ה ונפלוג - וי"ל דה"פ ונפלוג בתרוייהו שלא יאריך משום כך וכו' - א.</b> כן תירץ גם תוס' הר"פ. ותמה אהל משה לראמ"ה הרי חייב לומר "תרנגולת העומדת לגדל ביצים" כדמוכח לישנא דהגמ' ונמצא מאריך טובא. אולם חכמת מנוח כתב דכשם דקאמר השתא ג' תיבות "ביצה שנולדה ביו"ט", כך מצי למימר ג' תיבות "תרנגולת וביצתה ביו"ט".
<b>ב.</b> תוס' בעירובין עב: ד"ה כח דהיתרא (ציון גלהש"ס) תירצו דדוקא הכא פריך דהו"ל להודיע כחן דב"ה, דכח דהיתירא דב"ש לא חשיב כל כך, דב"ש במקום ב"ה אינה משנה. וכן תירצו בסוגיין חי' בן הרמב"ן, חי' המאירי, ושטמ"ק.
וראה עוד מש"כ לישב אהל משה לראמ"ה, הגהות אבן העוזר, ושמחת יו"ט.
<b>ד"ה והיה - פרש"י וכו' ואין שבת מכין לי"ט מכ"ש -</b> רש"י לא הזכיר 'כל שכן', ועי' מהר"ם שיף שעמד בזה. ונראה דרש"י לשיטתו שיסוד דין הכנה הוא ממוקצה, א"כ אפשר שרק בשבת דחמירא איכא מוקצה ולא ביו"ט דקיל, הלכך ליכא 'כל שכן', אך לפירוש תוס' שעניינו הכנה גרידא כשיטת הראשונים שכתבנו בגמ' (ד"ה אמר רבה, אות א') דהיינו שיום קדוש לא מכין לחבירו, הלכך הוי שפיר 'כל שכן' שלא יכין שבת לחול. וע"ע בספר ברכת אברהם.
<b>והקשה רש"י וכו' ותירץ דלגבי סעודת חול לא צריך הכנה דאין סעודת חול חשובה -</b> רש"י הוסיף דבחול גם לא שייך מוקצה, אך תוס' השמיטו זאת, וכשיטתם דרבה לפי האמת לית ליה מוקצה דאורייתא כמש"כ בגמ' בד"ה הנ"ל.
<b>אך תימה הואיל והכנה דאורייתא היאך אופין ומבשלין מי"ט לשבת, וכ"ת ע"י ערובי תבשילין וכי אתי תקנתא דרבנן וליעקר הכנה דאורייתא:</b>
<b>א.</b> צ"ע דלכאורה היא גופה פירכת רבה לרב חסדא בפסחים מו: - עי' מהר"ם שמבאר דעיקר כוונת תוס' לישב לדידן, כמש"כ תוס' בהמשך דבריהם. וראה עוד שמחת יו"ט, ראשון לציון, חזון יחזקאל (תוספתא פ"ב ה"ד, בתו"ד), וחידושי בתרא (אות ז').
<b>ב.</b> נראה שקושית תוס' היא לשיטתם דמקרא 'והכינו' נלמד איסור עצמי של הכנה, דהיינו שלא יכין יום קדוש לחבירו אלא יהא מזומן מחול, לפיכך קשיא להו איך מהני עירוב תבשילין דרבנן להתיר איסור תורה. אבל לשיטת רש"י יסוד האיסור הוא 'מוקצה' דהיינו שיהא עומד ומזומן מבעוד יום לשימוש בשבת וביו"ט, וא"כ אוכלין המיועדים לשימוש בשבת מן התורה אין כלל איסור להכינם ולבשלם מיו"ט לשבת, וכל יסוד איסור הכנה דיום קדוש לחבירו הוא דרבנן, ושפיר מהני עירוב תבשילין.
והנה לפירש"י כל דין 'והכינו' היינו כגון ביצה שנולדה ולא היתה כלל בעולם, וכן דברים שאסח דעתיה מינייהו כגון שעומדים לסחורה ולאוצר ואינם מוכנים ומזומנים לצורך שבת, וגם לתוס' למסקנת דבריהם כל איסור הכנה מיום קדוש לחבירו היינו רק בהכנה גמורה כגון ביצה שלא היתה כלל בעולם, אך לא כגון לאפות ולבשל דבר שהיה בעולם, דזה אינו אלא איסור הכנה רבנן דמהני שפיר עירוב תבשילין.
<b>ג.</b> מדקשיא לתוס' דלא מהני ערובי תבשילין מפני ש'הכנה' הוי דאורייתא, משמע דאי הוי דרבנן שפיר הוה מהני עירוב תבשילין להתיר, ועי' בזה אפיקי ים (ח"ב סי' טו-טז), וקהלות יעקב (סי' א' אות ב').
<b>ואפילו לדידן ניחא וכו' -</b> מפרש מהרש"ל דר"ל לדידן שאין לנו בזמן הזה אורחים שיבואו ביו"ט כמו שהיה בימיהם.
ומהר"ם (בסוה"ד) פירש דר"ל לדידן דלית לן סברת רבה דהואיל ומקלעי אורחין, עי' בדבריו. וכן פירשו מהר"ם שיף, מרומי שדה, ושמחת יו"ט. וע"ע שפ"א, ובביאור על מהר"ם שיף (אות מ'), ואפיקי ים (ח"ב סוס"י ט"ז).
<b>דכל דבר אפוי ומבושל לא שייך ביה הכנה וכו' רק גבי ביצה שהוא דבר חדש שלא היתה בעולם וכו':</b>
<b>איסור 'הכנה דרבה' הוא בכל דבר, או רק כגון בביצה שנולדה שהיא דבר חדש:</b>
כשיטת תוס' דהכא נקט<b></b> גם החינוך (מצוה רח"צ), וכתב דכי מעיינת שפיר בדברי הגמ' לא משכחת איסור הכנה דאורייתא כי אם בביצה בלבד, וציין המנחת חינוך (סק"ט) לתוס' דילן. מיהו בתוס' עירובין לח. (ד"ה משום) מבואר דסברא זו היא סברת ריצב"א, אך תוס' שם לא סברי הכי אלא בכל מידי שייכא איסור הכנה. וכן משמע גם דעת הרי"ף והרא"ש לקמן ד: גבי עצים שנשרו מן הדקל, דנקטו דאסורין לדידן משום הכנה אף שהיו בעולם. וכן משמע גם מדברי תוס' פסחים מו: (ד"ה רבה) שדנים לרבה דאית ליה 'הואיל' היכי משכחת איסור הכנה, ודחקו כגון מבשל ואופה סמוך לשקיעת החמה דלא חזי לאורחין, ש"מ שאיסור הכנה הוי בכל מידי ולאו דוקא כגון בביצה שהוא דבר חדש. וכן משמע מדברי תוס' לקמן ל: ד"ה עד. ועי' ביאור הלכה (ריש סי' תקכ"ז ד"ה ועל ידי) שכתב דשיטת הריצב"א היא דעת יחיד. וראה עוד אפיקי ים (ח"ב סוס"י ט"ז), ושלמי תודה (יו"ט סי' כט. ב.).
ובעיקר דברי תוס' דהכא - המג"א (תקכז. א.) כתב שדבריהם תמוהים וצריך לישבם עם הגמ' דפסחים, ועי' מש"כ לישב בהגהות חת"ס שם, וראה בקהלות יעקב (סי' א') בביאור קושית המג"א, וישוב קושיתו.
<b>תימה דכאן משמע שהמן לא היה יורד בי"ט כדפירש"י הששי הראוי להכנה וכו' -</b> בסוף הדיבור מפרשי תוס' דהכי קאמר 'הששי' המיוחד שהוא ראוי להכנה לאפוקי ששי שהוא יו"ט, והנה בזה אזלי תוס' לשיטתם דילפינן מקרא דיום קדוש אינו מכין לחבירו, אבל לפירש"י גופיה ילפינן רק דביום ששי שהוא חול צריך להכין ולהזמין צרכי שבת שלא יהא מוקצה מדעתו, וא"כ מייתי תוס' פירש"י ולאו מטעמיה, ואולי היה להם פירש"י אחר.
<b>וי"ל דמדרשים חלוקין וכו' -</b> בישוב מחלוקת מדרשים אלו - עי' מש"כ חי' חת"ס, ומרומי שדה.
<b>ועי"ל דאפי' היה יורד בי"ט מ"מ בי"ט שחל להיות בע"ש לא היה יורד -</b> המשך חכמה (פר' בשלח ד"ה ויקצוף) תמה א"כ למה לא תקנו ביו"ט הסמוך לשבת לחם משולש זכר למן שהיה יורד לג' ימים. ועי' הע' 70 לרשב"א מש"כ בשם הגריש"א.
<b>ד"ה נגזר - ואין זה גל"ג דמותר לאכלן בי"ט משמע אפילו בי"ט דלאחר השבת -</b> וכן פירשו רש"י, רשב"א, ור"ן. אבל לא כן פירש רבינו אפרים - עי' בדברינו בדיבור תוס' הבא.
<b>ד"ה מלתא דלא שכיחא - וקשה דלמא אם לא שחטה היתה נולדת היום וא"כ מאתמול גמרה לה ותאסר בלא גזרה מספק, וי"ל דמאחר שלא נולדה עי"כ לא חשיב גמר כו':</b>
<b>א.</b> פשר הקושיא משום דהוה ספיקא דאורייתא ולחומרא כדאיתא לקמן ג: - כן פירשו הר"ן ורשב"א.
<b>ב.</b> ביאור תירוץ תוס' - פירש הרשב"א דביצה עד שנולדה אינה ראויה לגדל אפרוחים, וגם טעמה לאכילה אינו משובח כטעם ביצה שנולדה, [כדאיתא לקמן סוף ו: וריש ז.], ובירושלמי דפירקין פליגי אמוראי בסברות אלו, הלכך כל שלא נולדה ע"י הכנה זו לא חשיבא הכנה.
ושער הציון (תקיג. לד.) הקשה בשם הפמ"ג, דלסברת הרשב"א ביצים דספנא מארעא שאין מגדלין אפרוחים יאסרו במעי אמן. וראה הערה 93 לרשב"א.
<b>ג.</b> הר"ן תירץ דביצים במעי תרנגולת אפילו הן גמורות חשיבי כאחד מאבריה, ואף דאמרינן לקמן ו: שמותר לאוכלן בחלב, היינו שאין תורת בשר עליהן, הלכך לענין הכנה חשיבי כאחד מאברי התרנגולת ולא מיתסרי משום הכנה. ובעל המאור גם נקט דחשיב כאחד מאבריה, והראב"ד השיג עליו דכיון שגמורות הן לא חשיבי כאחד מאבריה. ועי' קרבן נתנאל (אות ב') שפירש כן גם כוונת הרא"ש, אבל המג"א (תקיג. יד.) פירש כוונת הרא"ש כהרשב"א.
<b>ד.</b> הרמב"ן במלחמות תירץ [והובא ברשב"א ובר"ן], שאין איסור הכנה אלא בדבר שבא לידו מחמת אותה הכנה, כגון ביצה שנולדה ביו"ט שאלמלי הכנת שבת דאתמול לא נולדה היום, אבל ביצים גמורות דהכא לא באו לידינו מחמת הכנת השבת אלא מחמתינו ששחטנו התרנגולת.
<b>ה.</b> והנה הרא"ש ושאר ראשונים הביאו שיטת רבינו אפרים דאכן העמיד ברייתא זו ביו"ט בעלמא, אבל יו"ט שלאחר השבת אכן הביצים הגמורות אסורות מספק שמא נגמרו מאתמול, ודחו שיטתו דהא הסוגיא מוכחא דביו"ט אחר השבת מיירי כמש"כ תוס' (ד"ה נגזר), דהא ביו"ט בעלמא הוה גזירה לגזירה.
וראה מש"כ לישב בהגהות פורת יוסף, וכדבריו איתא בהר"י מלוניל, ובספר המכתם, וחי' חת"ס בשם שיטה כת"י. וראה עוד מש"כ בהשגת הראב"ד על הרי"ף, קרבן נתנאל (אות ג'), חי' רעק"א, שמחת יו"ט, ובהערה 87 לרשב"א בשם הגריש"א.
<h3>דף ג.</h3>
<h4>גמ'</h4>
<b>פירות הנושרין טעמא מאי גזרה שמא יעלה ויתלוש וכו' ר"י אמר גזרה משום משקין שזבו:</b>
<b>הערות:</b>
<b>א] פירות הנושרין ומשקין שזבו האם עשאום כמאכלות אסורות מדרבנן:</b>
בשו"ת רעק"א (ח"א סי' ה') נסתפק האם פירות הנושרין ומשקין שזבו הוו כשאר שבותים שהותרו לצורך חולה שאין בו סכנה, או כיון שאסרום הרי דינם כשאר מאכלות אסורות מדרבנן שאסורין לחולה שאין בו סכנה. ובחי' מנחת שלמה כתב דודאי דמי להא דקי"ל דהמבשל בשבת אסור אף לחולה שאין בו סכנה, הרי אף שאיסורו משום גזירה דרבנן אסרו.
<b>ב] פירות הנושרין האם אסורין רק באכילה או גם בטלטול ובהנאה:</b>
בברייתא לקמן ג: מבואר דביצה שנולדה ביו"ט אסורה בטלטול, וא"כ אף לטעמא דמשום פירות הנושרין או משקין שזבו אסורה בטלטול, ברם תוס' שבת מה: (ד"ה דאית) כתבו דאפשר שמטעם משקין שזבו לא נאסר אלא לאכילה ולא בטלטול. וראה בזה מה שציינו לעיל ריש מכילתין (ד"ה ביצה שנולדה, אות א').
ואפיקי ים (ח"ב סי' כ"ג) הביא שהגר"ז בשו"ע (סי' תק"ז) חקר האם מטעם שמא יעלה ויתלוש אסרו פירות הנושרין אף בהנאה, [ולענין הנאה ושימוש במוקצה עי' בדברינו לקמן ג: ד"ה אין מטלטלין]. אולם אפיקי ים נקט והוכיח דאסורין בהנאה, עי' בדבריו.
<b>ג] האם גזרו בשני בני אדם על פירות הנושרין:</b>
יש לעיין האם יש להקל בשני בני אדם דמדכרי אהדדי, כדמצינו בשבת יב: גבי גזירה שלא יקרא לאור הנר דשרי בשני בני אדם, וכן במתני' שבת קמז. דרחץ ונסתפג מותר להביא האלונטית בעשרה בני אדם ולא חיישינן לסחיטה, [ובתוס' שם ע"ב (ד"ה דתניא), וכן ברשב"א שם קמט. מבואר דאפילו בשני בני אדם שרי].
והנה המג"א (ערה. ה.) הקשה בשם מהרי"ל דלישתרי שנים לרכב ע"ג בהמה דמדכרי אהדדי ולא יבואו לתלוש זמורה, ותירץ בשם הב"ח דהתירו רק גבי מצוה כגון קריאה בספר, ולפי"ז הכא לא שרי. אך עוד תירץ דיש לחוש שמא יחתוך הזמורה קודם שירכב, וא"כ הכא לכאורה יש להתיר, אמנם י"ל דהכא נמי יש לחוש דלאחר זמן יעלה ויתלוש לאחר שיסתלק חבירו, ובפרט דנראה שגזירת שמא יעלה ויתלוש ומשקין שזבו עניינה שמא יטעה להתיר מעשה בידים מתוך דשרי ליה הנעשה מאליו, וא"כ אפשר דיש לחוש אף לשבת הבאה. [מיהו יש לעיין לסברת תוס' כאן שלא אסרו בדבר דבעי מרא וחצינא ואדכורי מידכר, וכן דגזרו רק כגון פירות וענבים שמתאווה להם ובעודו בכפו יבלענו, משמע דהחשש שמא ימשך בשעת מעשה, דומיא דשמא יטה בקורא לאור הנר].
<b>ד] פירות הנושרין בשבת האם אסורין ביו"ט שלמחרת:</b>
עי' בהרחבה באפיקי ים ח"ב סי' י"ח אות ד'.
<b>היא גופה גזרה ואנן ניקום ונגזור גזרה לגזרה -</b> מצינו דוכתי שגזרו גזרה לגזרה - עי' תוס' שבת יא: ד"ה אמר אביי. וראה עוד גליון מהרש"א כאן. אמנם שיטה להר"ן בשבת שם פירש בשם הרא"ה דחדא גזרה הוי התם, ואזיל בהא הרא"ה לשיטתו לקמן יח. שביאר כל סוגיא דלקמן דלא גזרו גל"ג אלא חדא גזרה הויא.
<b>ר' יצחק אמר גזרה משום משקין שזבו-</b> הקשה הרשב"א הלא איתא בשבת קמד: סוחט אדם אשכול של ענבים לתוך הקדרה, אלמא אפילו משקה הבא לאוכל שרי דכאוכל חשיב, ואיך אסר ר' יצחק ביצה דהיא גופה אוכלא משום משקין שזבו. ותירץ דשאני התם כיון שעושה בידים וסוחט לתוך האוכל הוי הוכחה טפי, משא"כ הכא דביצה ממילא קאתי טעו בה אטו משקין שזבו. וכעי"ז כתב הפני יהושע, וע"ע חי' מנחת שלמה.
<b>א"ל אביי וכו' היא גופה גזרה ואנן ניקום ונגזור גל"ג, כולה חדא גזרה היא -</b> צ"ע דכבר הקשה אביי לעיל כן לרב יוסף ותירץ לו הכי, ומה הוסיף להקשות עתה - עי' בן יהוידע.
<b>כולהו כרב נחמן לא אמרי כי קושיין כרבה נמי לא אמרי הכנה לית להו -</b> כתב תוס' הר"פ דלא הוצרך לפרש אמאי רב נחמן ורבה לא אמרו כרב יוסף ור' יצחק, משום דרב נחמן אשכח מתני' כוותיה, ורבה קרא קדריש.
והרשב"א כתב דהא דרבה לא אמר כרב יוסף ור' יצחק, מבואר כבר מטעמא דכל אחד לא אמר כחבריה. וע"ע מרומי שדה.
<b>כרבה נמי לא אמרי הכנה לית להו:</b>
<b>א]</b> יש לעיין היכי פליגי על הכנה דרבה, הלא ברייתא היא כדאיתא בעירובין לח: - עי' תוס' עירובין שם (ד"ה אמר רבה) שהגיהו שם תיבת 'דתניא'. ובחי' בן הרמב"ן (סוף ד.) פירש בשם הרמב"ן דהך ברייתא דעירובין לא מיתניא בי ר' חייא ולא ידע לה. אמנם הנה תוס' לקמן יז. (סוד"ה מ"ט) כתבו דהכנה בידים כו"ע אית להו, וכי פליגי בהכנה דממילא, ולפי"ז י"ל דמוקי הך ברייתא בהכנה בידים.
<b>ב]</b> לכאורה טפי הו"ל למימר דאית להו הכנה, אלא דלא סברי דכל ביצה דמתיילדא האידנא מאתמול גמרה לה - עי' הגהות פורת יוסף, וע"ע מרומי שדה.
<b>אמר לך ביצה אוכלא ופירות אוכלא לאפוקי משקין דלאו אוכלא:</b>
<b>ביצה היא אוכל או משקה, ונפק"מ:</b>
בשו"ת חת"ס (יו"ד סוס"י י"ט), ובשו"ת מהרש"ם (ח"ג סי' שנ"ח), ובאור שמח (טומאת אוכלין ח. יג. במוסגר), וקובץ שיעורים כאן (אות ב') הוכיחו מהכא דביצה מיקרי אוכל ולא משקה. ונפק"מ לענין שיעור חיוב ברכה אחרונה, וכן לענין דצריכה הכשר לקבלת טומאה, וכן לחולה ביוהכ"פ דמשערין בה פחות מכשיעור דאכילה ולא דשתיה. מאידך ב'הערות' להגריש"א (סוטה ד.) כתב דלשון הגמ' שם דשיעור סתירה "כדי <b>לגמוע</b> ביצה" משמע דביצה מיקרי משקה.
והקשה הקובץ שיעורים למשמעות סוגיין דביצה מיקרי אוכל, הלא בתוס' חולין (סוף לו:) איתא דדוקא דבר גוש חשיב אוכל, ולפי"ז ביצה חיה שאינה דבר גוש אמאי איקרי אוכלא. ונראה בזה דביצה כיון שרגילין לאוכלה מגולגלת, הלכך יש לה דין מאכל על שם סופה, ויש לפרש דבהא נחלקו רב יוסף ור' יצחק בסוגיין, האם כלפי גזירת משקין שזבו דנים הביצה כמציאותה עכשיו שהיא משקה, או כסופה שעתידה להיות מאכל. מיהו לפי"ז לכאורה נידון זה הוא רק לענין גזירה דרבנן דמשקין שזבו, אבל בדין הכשר לטומאת אוכלין או שיעורין דיוהכ"פ ודאי צריך לדונה כפי מציאותה עכשיו שהיא משקה.
עוד י"ל דדוקא ביצה בקליפתה דהכא נידונית כדבר גוש וכמאכל. ועוד י"ל דביצה חשיבא כדבר גוש לפי שטיבעה דאם אוחז במקצתה נמשכת כולה.
ולעיקר הנידון צ"ע מה נסתפקו האחרונים, הלא משנה מפורשת היא במכשירין (פ"ו מ"ג) דביצה צריכה הכשר לקבלת טומאה. וכתב בחי' מנחת שלמה דהוכחה זו היא לשיטת הרמב"ם (טומאת אוכלין א. ד.) דבמידי שאינו אוכל לא מהני הכשר, אך לא לשיטת הראב"ד שם דאף מי פירות צריכין הכשר. גם יש לדחוק דהמשנה דמכשירין איירי בביצה שכבר מגולגלת.
<b>ואף רבי יוחנן סבר גזרה משום משקין שזבו:</b>
<b>א]</b> עי' קושית תוס' בשבת קמג: ד"ה הלכה, [ועי' מהרש"א ומלא הרועים שם], וראה מש"כ לישב התוס' רי"ד ריטב"א וחי' הר"ן שם, וע"ע רשב"א בסוגיין, ופני יהושע.
וראה עוד תוס' שבת מה: ד"ה דאית (א'), ובדברינו ריש מכילתין (ד"ה ביצה שנולדה, אות א').
<b>ב]</b> כתב הרא"ש (סי' א') דהרי"ף תפס עיקר כשינויא דרבה משום הכנה, אע"ג דגם ר' יוחנן אית ליה משום משקין שזבו, משום שנראה לו גזירה רחוקה לדמות ביצה למשקין שזבו או לפירות הנושרין, וכיון שרב לקמן ד. אית ליה כרבה קי"ל כוותיה. ועי' קרבן נתנאל (אות ה').
<b>תנן אין סוחטין את הפירות להוציא מהן משקין ואם יצאו מעצמן אסורין, ר' יהודה אומר אם לאוכלין היוצא מהן מותר ואם למשקין היוצא מהן אסור:</b>
סברת רבנן לאסור בכל הפירות, וסברת ר' יהודה לאסור בעומדין למשקין, מבוארת בסוגיין ובפי' רש"י גזירה שמא יסחוט. מיהו בחולין יד: בעו לפרש טעם האיסור משום נולד, אלא דאם הכניסן לאוכלין סבר ר' יהודה דהוי אוכלא דאפרת ולא חשיב נולד, ואכן כתבו הרמב"ן וריטב"א (שבת קמג:) דשיטת הסוגיא בחולין דלא כשיטת סוגיין, אולם רש"י בחולין פירש דודאי טעמא דר' יהודה משום חשש סחיטה, אלא דס"ד בחולין להוכיח מדבריו שהתיר כשהכניסן לאוכלין, ש"מ דחשיב אוכלא דאפרת אף לענין נולד. ועי' קרן אורה בשבת שם.
<b>אלמא כל אוכלין לר' יהודה אוכלא דאפרת הוא ורמינהו וכו' וכן ביצה שנולדה בראשון תאכל בשני בשני אין בראשון לא:</b>
<b>א]</b> הקשה הרשב"א דאפילו סבר ר' יהודה אוכלא דאפרת הוא, שפיר י"ל דס"ל ביצה שנולדה ביו"ט אסורה משום הכנה דרבה, כדמשמע לקמן ד. דאית ליה לר' יהודה משום הכנה. ותירץ דר' יוחנן שמיע ליה מרביה דר' יהודה לקמן משמיה דר' אליעזר קאמר וליה לא ס"ל. וראה עוד תוס' לקמן ד. (ד"ה ר' יהודה), ושפ"א כאן.
<b>ב]</b> יש לעיין מאי קשיא, דבשלמא גבי סחיטת פירות לא גזר ר' יהודה בעומדין לאכילה דלא ניחא ליה בהך משקין כדפירש רש"י, אבל בהך ביצה שנולדה הא ניחא ליה. אמנם לכן פירשה הגמ' סברת רבה משום דהוי 'אוכלא דאפרת', והיינו דהיה ראוי לגזור אף בעומדין לאכילה אטו עומדין למשקין, אלא שגדר הגזירה לר' יהודה הוא שגזרו רק היכא דהוי חפצא אחד הבלוע בחפצא אחר ופירש הימנו, אבל בחפצא אחד שפירש מקצתו לא גזרו, הלכך עומדין לאוכלין מוגדר 'אוכלא דאפרת', וה"נ ביצה שנולדה מתרנגולת העומדת לאכילה חשיבא 'אוכלא דאפרת' שלא גזרו בו.
<b>ומדקא מרמי להו אהדדי ש"מ חד טעמא הוא -</b> הקשה חי' הצל"ח כיון שהראיה היא מהקושיא דרמי דר' יוחנן אדר' יוחנן, אמאי הוצרכה הגמ' להביא הא דמשני מוחלפת השיטה. ועי' בן יהוידע.
<h4>רש"י</h4>
<b>ד"ה שמא יסחוט - וסחיטת פירות תולדה דדש היא -</b> בענין זה האם סחיטת זיתים וענבים הוי אב מלאכת דישה או תולדה, מצינו סתירות בדברי רש"י: בסוגיין, וכן בשבת עג: (ד"ה מפרק), ובשבת קמג: (ד"ה אין סוחטין) נקט דהוי תולדה, ומאידך בחולין יד: (ד"ה סחיטה) נקט דאב מלאכה הוא, ובשבת יח. פתח רש"י (ד"ה שטוענין) באב וסיים בתולדה. והעיר בזה מסורת הש"ס בחולין שם, ועי' אגלי טל (דש יז. כא.) שנקט עיקר בדברי רש"י דהוי תולדה.
<h4>תוס'</h4>
<b>ד"ה גזרה - ותימה ל"ל האי טעמא וכו' וכן משמע דטעמא משום מוקצה וכו' והשתא תרי טעמי למה לי:</b>
<b>תירוצי הראשונים:</b>
תוס' פסחים נו: (ד"ה מוכן) תירצו דאיצטריך טעמא דשמא יעלה ויתלוש, כדי לכלול בגזירה כגון תרנגולת העומדת לאכילה דסוגיין, דליכא איסורא משום מוקצה ואפ"ה שייך טעמא דגזירת שמא יעלה ויתלוש.
הרשב"א תירץ בשם רבינו יונה דאי הוה בפירות הנושרין איסור מוקצה גרידא, לא היו אוסרין משום כך ביצה שנולדה דהוי גזירה לגזירה, לכך איצטריך גזירת שמא יעלה ויתלוש, ומ"מ מקשה דהא נמי הוה גזירה לגזירה, ומשני דכולה חדא גזירה היא.
חי' המאירי כתב דיש מתרצים דמיירי בפירות מבושלים ביותר שעומדין ליפול, וכיון שדעתו עליהן לפיכך לית בהו משום מוקצה לר' שמעון דהא לא אסח דעתיה מינייהו. ויש מתרצים דבפירות שנתלשו מערב יו"ט מיירי אלא שעומדות בין הענפים, וביו"ט נפלו לארץ, דאכתי גזרו אף כה"ג משום פירות הנושרין.
ועוד אמאי הוצרכו לשני טעמים - עי' פני יהושע בהרחבה, חי' רעק"א, שו"ת רעק"א (ח"ב סי' ק"נ), שמחת יו"ט, ואפיקי ים (ח"ב סי' כ' ד"ה והנראה בזה).
<b>דלקמן גבי נכרי שהביא דורון וכו' פירש"י דכיון דאתקצאי לביה"ש אתקצאי לכולי יומא וכן משמע דטעמא משום מוקצה מדמייתי לה גבי ספק מוכן -</b> צ"ב למה צריכים כלל לראיות פשיטא דהוי מוקצה כיון שהיה מחובר בין השמשות - עי' מש"כ אפיקי ים (ח"ב סי' כ').
<b>ותימה דהא פירש"י גופיה לקמן נכרי שהביא דורון וכו' אסור הואיל ולא לקטינהו מאתמול אקצינהו והוי כמוקצה דגרו"צ דאפי' ר' שמעון מודה -</b> דעת רש"י דאף במוקצה מחמת איסור לא אסר ר' שמעון אלא א"כ דחייה בידים, והסכימו לזה תוס', אבל בעל המאור לקמן כד: פליג דכל מוקצה מחמת איסור מודה ר' שמעון ואפילו לא דחייה בידים. וראה רמב"ן במלחמות שם שנחלק עליו והסכים לשיטת רש"י.
<b>ע"כ י"ל דמיירי הכא כגון בחצר דהוי מוכן לעורבים ומוכן לעורבים הוי מוכן לאדם -</b> הוא כדעת עולא בפסחים נו: דלכו"ע מוכן לעורבים הוי מוכן לאדם, אבל רבין שם סבר שנחלקו בזה רבנן ואנשי יריחו, ולדעת רבנן לא הוי מוכן לאדם. ועי' חי' רעק"א חולין טו:
<b>עוד י"ל דלא שייך מוכן לעורבים רק בפירות האילן שרגילין להשיר מעצמן והוא מצפה לכך -</b> מהר"ם ומהרש"א מפרשים כוונת תוס' דתרתי בעינן: דלבד מהא דמוכן לעורבים בעינן נמי פירות האילן שאדם מצפה שישרו, וכדמשמע בסוגיא דאנשי יריחו בפסחים נו:
אולם ציינו שבסמ"ג משמע דהוא תירוץ בפני עצמו, דפירות האילן שרגילין לנשור אין מקצה דעתו מהן ואפילו אין מוכנים לעורבים. וכן נקט הרשב"א דשתי סברות נפרדות הן, דלא הוי מוקצה כגון שמוכן לעורבים וכגון בפירות האילן. ומהרש"ל דחק כן אף בכוונת תוס' דר"ל דא"צ לטעמא דמוכן לעורבים אלא איירי בפירות האילן. וראה בפני יהושע שהסכים עם מהרש"ל. וע"ע יד דוד, וחי' מנחת שלמה.
<b>אבל תימה כיון דאמר האי טעמא למה לי טעמא דלקמן -</b> הרשב"א כתב דאי אשכח אינש דלא גזר שמא יעלה ויתלוש, מ"מ איכא משום מוקצה. ועי"ש הערה 80 למהדיר רח"ג צימבליסט, ובחי' מנחת שלמה.
<b>וי"ל דלקמן מיירי בדבר דבעי מרא וחצינא כגון לפת וצנון דלא שייך שמא יעלה ויתלוש דאדכורי מדכר הואיל ואין יכול בקל לתולשו:</b>
<b>הערות:</b>
<b>א.</b> לדברי תוס' שלפנינו [כפי גירסת מהרש"ל ומהר"ם] סברא זו קיימא בפני עצמה, דכל שיש טירחא בדבר אין לחוש שמא יעלה ויתלוש, ועפ"י זה התיר ר"א ממי"ץ בסמוך לאכול תבשיל שבישל הנכרי דאיכא טירחא בדבר. וכ"כ תוס' הר"פ דפת הנאפית בשבת או יו"ט שרי דאיכא טורח באפייתה. וגם הרשב"א (סוף ב:) נקט רק סברת טורח. ולקמן כתבו תוס' סברא נוספת לחלק בין דבר שאדם מתאווה לו ביותר.
ברם מהרש"א גרס שני החילוקים יחד עפ"י דברי תוס' בחולין יד. (ד"ה מחתכין), ולפי"ז אין היתר אלא לדבר שאין מתאוים לו כל כך, וגם איכא טורח לעשותו. וראה שלטי גבורים (שבת קכב.) שנחלקו בזה הפוסקים. וכן השו"ע (שכה. ד.) הביא ב' שיטות בזה להלכה.
<b>ב.</b> יש לעיין כיון שגזרו בביצה שנולדה משום דמיון בעלמא לפירות הנושרין, אמאי לא גזרו במחובר גופיה בדבר דבעי מרא וחצינא - כתב גליון מהרש"א דהגזרה היתה על דבר הנושר מאליו ולא שנתלש בידים. מיהו באהל משה לראמ"ה מחמת קושיא זו דחה תירוץ תוס', ותירץ באופן אחר.
<b>ג.</b> יש לעיין מדוע ביצה דמיא לפירות הנושרין הרי אין אדם יכול להשירה והוי כמידי דבעי מרא וחצינא. [ועי' מהר"ם שיף]. וכתב חי' מנחת שלמה כיון שנושרת תמיד ובנקל שפיר הוי בכלל הגזירה אף שא"א בידי אדם.
<b>ד.</b> היד דוד הקשה בשם יד אהרן מאי שנא דהכא אמרינן כיון דבעי מרא וחצינא מדכר, ואילו לגבי לא יקרא לאור הנר (שבת יב:) אסרינן אפילו גבוה י' קומות ולא אמרינן דעד שיביא סולם מדכר. וכתב דאפשר שתוס' כתבו כן רק לענין דבר שעשה נכרי דליכא למיחש שיעשה ישראל בעצמו כשאיכא טירחא, אבל לגבי ישראל עצמו ודאי גזרו בכל גווני.
<b>וראיה לדבר הא דתנן במס' שבת (דף קכב.) נכרי שהדליק הנר וכו' בשביל הנכרי מותר, ואמאי לא חיישינן שמא ידליקנו ישראל עצמו -</b> הראשונים בשבת שם (ר"ן בשם הרמב"ן, רשב"א, ריטב"א) דחו דדוקא אסרו דבר שבא ממילא כמשקין שזבו או פירות הנושרין, דאי שרית ליה אתי לעשות בידים, אך דבר התלוי במעשה ונעשה ע"י הנכרי לצורך עצמו, ליכא למגזר דישראל בנכרי לא מיחלף. [אך אם עשאו לצורך ישראל גזרו שמא יאמר לו לעשות בהדיא].
עוד תירץ שם הר"ן בשם הרמב"ן, דישראל אין מצוי אצל הנכרי בשבת שיבא להשתמש במה שהנכרי עושה לצורך עצמו, הלכך הוי מילתא דלא שכיחא ולא גזרו רבנן. ועי' חי' מנחת שלמה.
<b>ולא נהירא דאמרינן במס' שבת בהדיא אם הביא נכרי מים אסור שמא ירבה בשבילו -</b> תוס' הר"פ כתב דשמא ירבה בשבילו שייך דוקא כשאוכל בפני הנכרי, והתם אכל הדג מליח שלא בפניו.
<b>אך תימה מאי שמא יעלה ויתלוש הא אפי' לכתחילה מותר לתלוש דהא אוכל נפש מותר -</b> עי' פני יהושע שפירש דקושיא זו היא על דברי תוס' דלעיל.
<b>אלמא דוקא במכשירין יש חילוק בין אפשר לעשותן מערב יו"ט בין אי אפשר, אבל באוכל נפש כ"ע מודו דאפילו אפשר לעשותן מערב יו"ט מותר לעשותן ביו"ט -</b> כן נקטו גם תוס' לקמן כא. (ד"ה הואיל), ותוס' לקמן כג: (ד"ה אין צדין), וכן נקטו הראשונים בשבת צה. (רמב"ן, רשב"א, ריטב"א, חי' הר"ן).
אולם רש"י לקמן כג: (ריש פרק אין צדין) נקט דלא שרי ביו"ט אלא אוכל נפש שא"א לעשותו מערב יו"ט, וכן משמע בדברי רש"י לקמן יב: (ד"ה מהו לפרוכי), ולקמן יד: (ד"ה אבל לא), ושבת קלד. (ד"ה לא אפשר), וכ"כ תוס' מגילה ז: (ד"ה כאן) דאם אינו מפיג טעמו אסור כשאפשר לעשות מאתמול, ולשיטה זו ניחא הכא דאסור לתלוש ביו"ט כיון דאפשר לתלוש מערב יו"ט. וראה בענין זה בהרחבה בדברינו לקמן ריש פרק אין צדין.
ותוס' הר"פ תירץ דאפילו שרי לתלוש ביו"ט, גזרו הכא שמא יבא לתלוש מן העלין, או אף מן הפרי יותר מכדי צרכו. [תוס' דלא ניחא להו בהך סברא יתכן לשיטתם דחיישינן רק כגון פירות וענבים דתאב להן, וא"כ אין לחוש שיתלוש יותר מכדי צרכו, ותוס' הר"פ לא הזכיר הך סברא].
<b>וי"א דלכך אין צדין שמא יצוד דגים טמאים וכו' ולא נהירא דא"כ הוי מלאכה שא"צ לגופה דמותרת -</b> צ"ע הלא מ"מ אסור מדרבנן - עי' רש"ש שציין לתוס' לקמן ח. (ד"ה ואינו צריך), ותירץ עוד בשתי דרכים נוספות.
מיהו צ"ע אמאי לא נקטו תוס' דהוי דבר שאין מתכוין דשרי לר' שמעון לכתחילה, והא לא הוי פסיק רישיה שיצוד דגים טמאים. וי"ל דהיתר דבר שאין מתכוין היינו כשלא מתעסק כלל במלאכה זו, כגון גורר ספסל שאינו מתעסק כלל בעשיית חריץ, אבל כה"ג שמתעסק בהדיא במלאכת צידה, דמי טפי לחופר גומא וא"צ אלא לעפרה דהוי מלאכה שא"צ לגופה. ועי' חי' מנחת שלמה. וראה עוד אור שמח (סופ"ג דיו"ט), ובספר ברכת אברהם.
<b>ע"כ פירש רבינו נתנאל מקינו"ן דבירושלמי יש אך אשר יאכל לכל נפש וסמיך ליה ושמרתם את המצות אותם מלאכות שמשימור ואילך הם מותרות דהיינו מלישה ואילך וכו' ועוד דבירושלמי יש מיעוט אחר אך שלא לקצור:</b>
<b>האם מלאכות שקודם לישה אסורות מדאורייתא או מדרבנן:</b>
<b>א.</b> מדברי תוס' משמע שדרשות הירושלמי הן ילפותות גמורות, ומדאורייתא שרי מלאכות דמלישה ואילך בלבד, [וצידה חשיבא כקצירה - תוס' כג: ד"ה אין צדין]. וכן מוכח בשבת צה. מדברי הראשונים (תוס' הרא"ש, רמב"ן, רשב"א, ריטב"א), שפירשו דהא דקתני בברייתא התם "ביו"ט לוקה את הארבעים" קאי גם ארודה חלות דבש שאיסורו משום קוצר.
וגדר הדין מבואר בריטב"א בשבת קלד. שלא התירה התורה ביו"ט אלא מלאכות דבית ולא מלאכות דשדה. וכעי"ז כתב הרמב"ן במלחמות לקמן ריש פ"ג, והביא דבריו הר"ן שם, שלא הותר מן התורה אלא הכשר המאכלין שברשותו לאכילה, אך לא לילך לצוד בעלי חיים שאינן ברשותו, או לקצור ולעקור דבר ממקום גידולו, והרי הוא בכלל 'מלאכת עבודה'.
<b>ב.</b> ברם תוס' בשבת שם (ד"ה והרודה) תמהו מדוע לוקה הרודה חלות דבש, והוצרכו לדחוק בכמה אופנים, ושיטתם מפורשת שם בסוף הדיבור דמלאכות שקודם לישה אסורות רק מדרבנן, וכן הוא שיטת תוס' לקמן כא. (ד"ה הואיל). וכן הוא שיטת הרא"ש והר"ן (ריש פרק אין צדין), ופירשו דכיון שרגילין לעשותן לימים הרבה הוו כעובדין דחול.
ויש לעיין לשיטה זו מה יעשו עם דרשות הירושלמי. והנה ברא"ש (ר"פ אין צדין) משמע שנקט דהנך דרשות הן אסמכתא בעלמא. ובר"ן שם משמע דהוא פלוגתת הבבלי וירושלמי, וכן נקט הרא"ה שם, אך הר"ן הניח בצ"ע. ונראה דהנה המנחת חינוך (מצוה י') כתב שדרשת הירושלמי היא רק אליבא דמ"ד דשימור בעי משעת לישה, אך למ"ד שימור משעת קצירה לא שייך דרשת הירושלמי, ולפי"ז שפיר י"ל דתוס' בשבת אזלי כמ"ד שימור מקצירה ואילך. [וכן מיעוטא ד'אך' אית דדרש למעט נכרי כדפירש"י בחומש]. מיהו בחי' מנחת שלמה כתב דאפילו למ"ד שימור משעת קצירה עכ"פ שמירה לשמה א"צ אלא משעת לישה, ועוד דסגי בשמירת המים שלא יגעו בקמח, ורק מלישה ואילך חייבין בשמירת המצה עצמה.
והאור שמח (יו"ט א. ז.) נקט שלשיטת תוס' המלאכות שקודם לישה אין בהן איסור לאו אלא איסור עשה, והיינו דמקשים תוס' לקמן סוף כא. אמאי הרודה חלות דבש לוקה.
וראה עוד הגהות אהל משה לראמ"ה, ובפמ"ג בפתיחה להל' יו"ט (ח"א אות י"א).
<b>ג.</b> ושיטת הרמב"ם (יו"ט א. ה.) נמי דמלאכות שקודם לישה אסורות מדרבנן גרידא. וכן משמע שיטת רש"י - עי' בדברינו על רש"י לעיל ב: ד"ה רב יוסף. וכן פסקו הטור ושו"ע (תצה. ב.), ועי' משנה ברורה (סקי"ג), ושער הציון (אות י"ח). וראה עוד בדברינו לקמן במתני' ריש פרק אין צדין.
<b>ד"ה רבי יוחנן - פירש"י מוחלפת ההיא דאין סוחטין ויפה פירש וכו' דאין לפרש איפוך ההיא דכלכלה דא"כ כ"ש דקשה מדר"י לדר"י וכו' -</b> לכאורה השתא נמי דמוחלפת ההיא דאין סוחטין תיקשי מכל שכן דרבנן אדרבנן - עי' מהרש"א, מהר"ם, רש"ש, חי' רעק"א, וצל"ח.
<b>ובשיטה מאיבר"א תירץ דמוחלפת השיטה היא אותה דכלכלה ור"י לדבריהם דרבנן קאמר וכו' -</b> עי' הגהות פורת יוסף שתמה שאין זה כשאר 'לדבריהם' שבש"ס. ועי' חכמת מנוח, וע"ע חי' מנחת שלמה.
<b>ולדידכו דאסריתו נולד בההיא דאין סוחטין אפי' ביו"ט השני אסור -</b> תוס' מכנים 'נולד' לגזירת משקין שזבו, וכעי"ז בתוס' לקמן ו: ד"ה עגל, ועי' בדברינו שם.
<h3>דף ג:</h3>
<h4>גמ'</h4>
<b>עולא אמר הכא בתרנגולת העומדת לגדל ביצים ור' יהודה לטעמיה דאית ליה מוקצה -</b> צ"ע כיון דמוקי לה בעומדת לגדל ביצים אפשר לפרש שפיר דאסור משום משקין שזבו, שהרי לא הקשו ע"ז אלא משום שעומדת לאכילה דהוי אוכלא דאפרת, אבל אי עומדת לגדל ביצים אין סתירה כלל בין הנך תרי בבות - עי' חי' מנחת שלמה.
<b>אחד ביצה שנולדה בשבת ואחד ביצה שנולדה ביו"ט אין מטלטלין אותה -</b> מבואר דלכל הטעמים באיסור ביצה שנולדה, אסורה גם בטלטול ולא רק באכילה, ובענין זה, וכן בענין נגיעה בביצה זו ובמוקצה בעלמא - ראה בדברינו במתני' ריש פירקין ד"ה ביצה שנולדה.
<b>אין מטלטלין אותה וכו' ולא לסמוך בה כרעי המטה:</b>
<b>שימוש והנאה ממוקצה בלי לטלטלו:</b>
שיטת הרשב"א בשבת כט. דהנאה ממוקצה בלי לטלטלו מותרת, אך שימוש במוקצה כגון להדליקו ביו"ט או לסמוך בו כרעי המטה אסור אפילו אינו מטלטלו, והפמ"ג בפתיחה להל' יו"ט (ח"ב אות י"ב) וקהלות יעקב (סוס"י ד') הקשו עליו מהכא, דהא משמע שהאיסור לסמוך כרעי המטה בהך ביצה הוא רק משום טלטולה ולא משום עצם ההשתמשות.
ולעיקר דברי הרשב"א - תוס' פסחים כו: ובע"ז סו:, וכן הגה"מ (פ"א דשבת אות ג') נקטו דמוקצה אסור בהנאה, אך משמע דהיינו במוקצה שבעין ולא היכא דמקלא איסורא. וראה בזה במג"א (שכה. ט., וכן תקז. ג., וכן תקט. טו.), פמ"ג בפתיחה להל' יו"ט (פ"ג ח"ב אות י"ב) וביו"ד סי' צ"ט (במשב"ז סקי"ב), בית הלוי (ח"א סי' י"ב), אפיקי ים (ח"ב סי' כ"ג), וקהלות יעקב (ביצה סי' ד'). וראה הרחבה בזה בספרנו 'איזהו מקומן' למסכת שבת דף כט.
<b>ולא לסמוך בה כרעי המטה:</b>
<b>האם מטה ממש:</b>
מדברי רש"י משמע דהיינו מיטה ממש, וכתב תלמיד הרשב"א שאם יניחנה אדם על חודה ממש יוכל לסמוך אפילו כלי שכובדו גדול. אולם הביא אית דגרסי 'כרעיה מטה', כלומר ספסל קטן מאד.
מיהו חי' המאירי פירש שהיה כלי שמשתמשין בו בסעודה, והוא צר וארוך כעין מיטה, ומזומן להם לנטילת ידים בין מאכל למאכל, ושולי הכלי עגולין ומתוך כך א"צ להגביהו אלא להטותו מעט, אך כדי שלא ישפכו מימיו צריך לסומכו באיזה דבר שעל השולחן. והוסיף שבלשון ערב קורין לכלי כעי"ז 'חמיטה'.
<b>אבל כופה עליה את הכלי -</b> כאן מבואר דמותר לטרוח אפילו בשבת ולכסות שלא יפסד, וצ"ע למפרשים דהא דתנן ריש משילין (לה:) "מכסים פירות בכלים מפני הדלף" ביו"ט דוקא שרי ולא בשבת, ועי' בדברינו במשנה שם.
<b>וספיקא אסורה ואם נתערבה באלף כולן אסורות:</b>
<b>האם גם טעם בעלמא בתבשיל:</b>
המרדכי (ריש ביצה) כתב בשם אבי העזרי דאפילו תבשיל שנעשה מספק ביצה שנולדה ביו"ט אסור, והביא דבריו הטור (ריש סי' תקי"ג), אך כתב שלדברי ר"ת דדבר שיש לו מתירין לא בטל דוקא כשהוא בעין אבל טעמו בטל בששים, הוא הדין דהתבשיל מותר.
וכתב הב"י שהמרדכי נקט טעם נוסף, דכל מידי שנעשה לחזותא ולטעמא לא בטל, הלכך יודה ר"ת לאסור בביצה זו שניתנה ללבן התבשיל. אמנם הב"ח נקט דאפילו הכי חולק ר"ת על הראבי"ה. ובשו"ע (תקיג. ג.) פסק כדבריו בב"י.
והאם בעינן דוקא תרתי דעביד לחזותא ולטעמא, או שבחד סגי - עי' משנה ברורה (תקיג. ט.) שנחלקו בהא המג"א והש"ך והגר"א.
<b>בשלמא לרבה דאמר משום הכנה הוי ספיקא דאורייתא וכל ספיקא דאורייתא לחומרא:</b>
<b>א]</b> משמע ד'הכנה דרבה' הוי מדאורייתא, וראה בדברינו לעיל ב: ד"ה אמר רבה, אות א-ב.
<b>ב]</b> כתבו מהרש"א ומהר"ם שיף דנראה דלרבה חשיב ספיקא דאורייתא רק ביו"ט אחר השבת וכן שבת שאחר יו"ט, אבל שבת ויו"ט בעלמא לרבה נמי אינו אלא משום גזירה. וכן איתא בהדיא ברשב"א וחי' המאירי שכוונת הגמ' דלרבה משכחת אוקימתא ביו"ט אחר השבת.
אולם הרש"ש מיאן בסברא זו, דהא הברייתא נקטה סתמא ומשמע דאפילו שבת ויו"ט בעלמא, ופירש דלרבה כיון דספיקא אסורה מן התורה, אף בספיקא שייכא הך גזירה גופה משום יו"ט דאחר השבת, עי' בדבריו. וע"ע חי' רעק"א, שפ"א, וחי' מנחת שלמה.
והנה יש לעיין דבשלמא משום 'הכנה דרבה' תאסר אכילת הביצה מדאורייתא, אבל טלטול הביצה דבהכי מיירי הברייתא הא ודאי הוי מדרבנן גרידא, ובשלמא לסברת הרש"ש י"ל דהכא נמי כיון דשורש האיסור דאורייתא, גזרו חכמים אף על טלטול ויאסר מספק, אבל לסברת הראשונים ומהרש"א מאי איכא למימר.
ואולי י"ל שבגזירת הכנה דאורייתא נאסרו כל ההכנות שמכין יום קדוש לחבירו, בין לענין אכילה ובין שאר תשמישין כגון לכסות כלי ולסמוך כרעי המטה, ואיסור הטלטול הוא ממילא כיון דלא חזי למידי, ואף מספיקא אסורה דלא חזי לשום תשמיש. ועוד י"ל דכו"ע מודו לסברת הרש"ש ביום זה גופיה כיון שעיקר איסורו דאורייתא, ה"נ אף בשאר תשמישין וטלטול גזרו אף בספיקו, אבל לגזור על ספיקו ביום אחר בהא פליגי.
שו"ר שהצל"ח (ד"ה ואם נתערבה) נקט דהא דקתני בברייתא 'וספיקא אסורה' קאי לענין אכילה, וראייתו דאי לענין טלטול מיירי איך קאמר דאם נתערבה אפילו באלף לא בטל דהוי דבר שיש לו מתירין, דבשלמא לענין אכילה י"ל עד שתאכלנו באיסור תאכלנו בהיתר, אבל לענין טלטול ששימושו תדיר הרי יכול להשתמש גם היום וגם מחר. וראה עוד מש"כ בזה העמק ברכה (יום טוב, א').
<b>וכל ספיקא דאורייתא לחומרא:</b>
<b>מדאורייתא או מדרבנן:</b>
דעת הרשב"א (קידושין עג., תוה"ב ב"ד ש"א) וסיעתו שמדאורייתא לחומרא, ודעת הרמב"ם (איסו"ב יח. כז., אבוה"ט טז. ה.) וסיעתו שרק מדרבנן לחומרא, והרחבה בענין זה יעוי' בתחילת ספר שב שמעתתא, ובתחילת ספר שערי ישר. וראה באחיעזר (ח"ג פג. ג.) דאפילו לשיטה שהוא מדרבנן חמיר טפי משאר דיני דרבנן. וראה עוד אבני מלואים (ד. יז.), ופמ"ג (יו"ד סי' ק"י בשפ"ד סקכ"ו). וע"ע בדברינו לקמן ח. ד"ה לא מיבעיא.
<b>אלא לרב יוסף ולר' יצחק דאמרי משום גזרה ספיקא דרבנן היא וכל ספיקא דרבנן לקולא:</b>
<b>א] מדוע לא פריך לרב נחמן:</b>
<b>א.</b> הגליון הביא תוס' ישנים דלרב נחמן לא פריך, לפי דמוקצה חמור והוה כעין דאורייתא. וטעם דמוקצה חמיר טפי משאר גזירות דרבנן - בפמ"ג בפתיחה כוללת (ח"א כ-כא) כתב דבמוקצה החמירו משום דאסמכוה אקרא, עי"ש שהביא מקומות נוספים שהחמירו בספק דרבנן מהאי טעמא, ומאידך הביא מקומות שסותרין לזה. וע"ע בהערת המהדיר לרשב"א (120) בשם הגריש"א. וראה עוד חי' הצל"ח, חי' רעק"א, חי' חת"ס, וחי' מנחת שלמה.
<b>ב.</b> תוס' ר"פ והרשב"א תירצו דלא פריך לרב נחמן כיון שכבר הקשו לו לעיל דף ב: ונשאר בקושיא.
<b>ג.</b> מהר"ם הוסיף להקשות הלא לרב נחמן קשיא טפי, דאיהו עביד חילוק בין נולדה ביו"ט או בשבת, וברייתא דהכא אסרה בין בשבת ובין ביו"ט. ותירץ דרב נחמן מצי לאוקמה כר' יהודה דאית ליה מוקצה בין בשבת ובין ביו"ט, ואפשר דאית ליה לר' יהודה גם מוקצה דאורייתא כמו שפירש"י לעיל ב: גבי הכנה דרבה, הלכך ספיקא אסורה. וכעי"ז פירש הרשב"א [בתי' שני], וכ"כ בהשגות הראב"ד עהרי"ף (סוד"ה ואע"ג דאיכא למדחייה).
<b>ד.</b> עוד בישוב אמאי לא הקשו לרב נחמן - עי' קרני ראם על מהרש"א, פני יהושע, ושמחת יו"ט.
<b>ב] אמאי לא נוקמי אחזקתה שילדה היום:</b>
בחי' הצל"ח (ד.) הקשה דנימא חזקה דהשתא שנולדה הביצה היום ביו"ט. ובהגהות ריח"ל מייזליש ציין שהפלתי (סי' ק"י בקונטרס בית הספק) הוכיח מהכא דספיקא דרבנן לקולא אמרינן אף במקום חזקה, ודלא כדעת הש"ך (יו"ד קי. כ.) דבמקום חזקה לא אמרינן ספיקא דרבנן לקולא.
מיהו בעונג יו"ט (סוס"י פ"א) תירץ דגבי תרנגולת שזמן לידת הביצה קבוע לכ"א יום (בכורות ח.), לא שייך חזקה דהשתא לאחר את זמן לידתה.
ובקובץ שיעורים (אות ג') הקשה הלא משמע דפלוגתת תנאים היא בעירובין ל"ב, וא"כ דילמא הך ברייתא אתיא כמאן דאסר. ועי' חי' מנחת שלמה, וחידושי בתרא (אות י"ג).
<b>ג]</b> לקמן ד. מוקמינן דין 'הכנה דרבה' כתנאי, ולכאורה ת"ק בברייתא שם לית ליה דרבה אלא ס"ל או משום משקין שזבו או משום פירות הנושרין, וא"כ רב יוסף ור' יצחק מצו לשנויי כתנאי - עי' רשב"א.
<b>סיפא אתאן לספק טרפה:</b>
<b>א.</b> מקור איסור ביצת עוף טמא ילפינן בחולין סד: מ'בת היענה', וביצת טריפה ילפינן מעוף טמא - עי' תוס' חולין סד. ד"ה שאם ריקמה. (ציון גלהש"ס).
<b>ב.</b> מיהו צ"ע היאך איכא ביצת ספק טריפה הלא קי"ל בחולין שם דטריפה אינה יולדת. ותירץ תוס' ר"פ כאן דהני מילי בשיחלא בתרא, אבל בשיחלא קמא שטענה קודם שנטרפה ודאי יולדת.
<b>ג.</b> הרמב"ן בחולין נח. הביא יש אומרים דהא דאמרינן התם דביצת טריפה כיון דאגידא בה כגופה דמיא אינו אלא מדרבנן, ותמה הלא בסוגיין מבואר דספיקא אסורה מדאורייתא ומוקמינן בספק טריפה, ותירץ לפי דפעמים הויא הביצה ספיקא דאורייתא כגון שהיא קטנה שבקטנות בשעת הטריפות.
<b>ד.</b> למאי דמוקמינן בספק טרפה צ"ע שייכות דין זה לברייתא דהכא - עי' מש"כ הפלתי (פו. ד.).
<b>וכל דבר שיש לו מתירין אפילו באלף לא בטיל:</b>
<b>קובץ חקירות ודינים:</b>
<b>א] האם איכא פלוגתא בדין דבר שיש לו מתירין לא בטל, ולענין הלכה:</b>
בספר משמר הלוי (עמ' י"ז) הביא שהרמב"ן במלחמות פסחים פרק כיצד צולין (דף יט. מדפי הרי"ף) כתב שר' יוחנן סובר שדין זה הוא פלוגתת תנאים, ובמלחמות פסחים פרק כל שעה (עמ' 14 מדפי הרי"ף) הרחיב בזה דהוא פלוגתת ר' שמעון ורבנן. וציין שבצל"ח (לקמן ד.) האריך בזה בנו הג"ר שמואל ותמה דכל הש"ס מלא מהך כללא דדבר שיל"מ לא בטל ואין חולק. וציין משמר הלוי לאור שמח (מאכלות אסורות עמ' 207) שהביא דברי הרמב"ן, וכתב לבאר מי הם החולקים על ר' שמעון, וציין עוד לריטב"א ע"ז עג:
והנה לקמן ריש לט. רב אשי הוא דמישב מתני' דלא בטלי המים ומלח בעיסה לענין תחומין משום דהוו דבר שיש לו מתירין, ואביי ורבא פירשו בענין אחר, וכתבו ספר השלמה וספר המכתם שם דהלכתא דבר שיש לו מתירין בטל כסברת שאר אמוראי וכן משמע בירושלמי שם, אך בספר המאורות שם פליג דאין לדחות הבבלי מפני הירושלמי, ועוד דקי"ל כרב אשי דהוא בתרא, וגם לא אשכחן דשאר אמוראי פליגי אלא דאמרי טעמי אחריני. מיהו הראש יוסף שם נקט דפליגי, אך לא בעיקר הדין אלא דהרי תחומין הוו דרבנן, ורב אשי אזיל לשיטתו (לקמן ד.) דאף בדרבנן לא בטל דבר שיש לו מתירין, ובהא פליגי אמוראי עליו.
ולענין הלכה - פסק השו"ע (יו"ד קב. א.) דדבר שיש לו מתירין לא בטל.
<b>ב] טעם דיש לו מתירין לא בטל:</b>
פירשו רש"י ושאר ראשונים דעד שתאכלנו באיסור ע"י ביטול, המתן ותאכלנו בהיתר גמור.
אולם יעוי' בר"ן נדרים נב. שהאריך לפרש טעם אחר: דהא ר' יהודה וחכמים פליגי בדין מין במינו, דר' יהודה סבר דילפינן (מנחות כב.) מדם הפר ודם השעיר שמין במינו אינו בטל, שכל דבר הדומה לחבירו אינו מחלישו ומבטלו אלא מעמידו ומחזקו, וחכמים סברי דכיון חלוקין בכך דזה אסור וזה מותר חשיבי כשני מינים המבטלין זה את זה, אבל בדבר שיש לו מתירין מודו חכמים לר' יהודה, דכיון דמלבד שהם שוין במינם אף באיסורן אינם חלוקין לגמרי, דאף האיסור עתיד להיות מותר, הלכך מודו דילפינן מדם הפר ודם השעיר שאין מבטלין זה את זה.
והנה בשו"ת רעק"א (ח"א ל"ח קפ"ט) משמע שהר"ן לא ס"ל טעמו דרש"י. וראה באפיקי ים (ח"א סי' ה. יא.) שכתב נפק"מ במחלוקתם. אולם יש מהאחרונים שנקטו שגם הר"ן מודה לסברת רש"י ובעינן לשני הטעמים - עי' מרחשת (ח"א סי' נ"ב ענף א'), קובץ שיעורים (ביצה אות ד'), ואחיעזר (ח"ב סי' י"ד, ובפרט באות ה').
וראה עוד בדברינו לקמן ד. ד"ה רב אשי.
<b>ג] אינו בטל מדאורייתא או מדרבנן:</b>
ברש"י כאן (ד"ה אפילו) ובבא מציעא נג. (ד"ה דאורייתא) מבואר שהוא תקנה דרבנן דלא בטל, וכסברתו דעד שתאכלנו באיסור תאכלנו בהיתר. מיהו כתב הפמ"ג (במשב"ז יו"ד קב. א.) דאף לסברת הר"ן הנ"ל הוא חומרת רבנן להחשיבו כמין במינו, דהלא עתה הוי איסור בהיתר דמדאורייתא חשיב מין בשאינו מינו, ורק למחר יהא היתר בהיתר. וכן איתא בתוס' מעילה כא: (ד"ה פרוטה) דהוי מדרבנן.
אמנם מהר"ץ חיות (ב"מ נג.) כתב שמלשון הכסף משנה (מעילה ז. ה.) משמע שמדאורייתא לא בטל, וציין לפרי חדש (יו"ד ק. ג.) שתמה עליו דאפילו לסברת הר"ן הוי דרבנן. ובשו"ת מהרש"ם (ח"ב קס. כ.) כתב דמהסוגיא דבכורות טו: משמע לכאורה שאסור מדאורייתא.
<b>ד] אינו בטל רק במינו או אף שלא במינו:</b>
כתבו הרשב"א והר"ן דדבר שיש לו מתירין אינו בטל רק כשנתערב במינו, אבל שלא במינו בטל כדמשמע בנדרים נב., וכן נקטו תוס' לקמן לח. (ד"ה ולבטיל) ולקמן לט. (ד"ה משום), וכתבו דהכי מפרש בהדיא בירושלמי (שביעית פ"ו ה"ג), וכן נקטו הראשונים בסוגיא דנדרים שם - התוס' (ד"ה קונם), הרמב"ן בהלכותיו, והריטב"א. וכן דעת הרמב"ם (מאכל"א טו. יב.), והראב"ד שם השיגו דמשנה שלימה היא, ורבו דעות המפרשים בביאור כוונת השגתו, עי' כס"מ ורדב"ז, ובספר המפתח. וכתב הב"י (תקיג. ג.) שכן הוא דעת ר"ת שהביא הטור שם, [והפמ"ג במשב"ז סק"ג העיר דלכאורה ר"ת מתיר אף במינו כשנימוח], וכן פסק בשו"ע (יו"ד קב. א.).
והנה יש לעיין מאי שנא דבר שיש לו מתירין דבטל בשאינו מינו, ואילו בריה וחתיכה הראויה להתכבד החמירו דאינו בטל בין במינו ובין שלא במינו. וראה בר"ן נדרים שם שהאריך לפרש טעם הדבר כפי שיטתו ופירושו [לעיל אות ב'] בטעם דדבר שיש לו מתירין לא בטל, אולם צ"ב לסברת רש"י ושאר הראשונים. וראה מש"כ בטעם הדבר הש"ך (יו"ד שם סק"ד) בשם תורת חטאת, פני יהושע (לקמן לח.), אתוון דאורייתא (כלל ד' אות ו'), וקהלות יעקב (פסחים סי' כ"ג, נדרים סי' ל"ד).
וכל זה הוא שלא כדעת הרי"ף בחולין פרק גיד הנשה לענין פת שאפאה עם הצלי בתנור דס"ל שאפילו שלא במינו לא בטל, וכתב הר"ן בנדרים שם דסמך על סוגיא דלקמן ריש לט., אך דחה ראייתו, עי' שהאריך לפרש שיטת הרי"ף עפ"י פירושו בדין דבר שיש לו מתירין. ועי' תוס' לקמן ריש לט. ובדברינו שם. וראה עוד בקרן אורה ושלמי נדרים שם, ובאחיעזר (ח"ב סי' י"ד).
<b>ה] דבר שיש לו מתירין הנפסד:</b>
כתבו הרשב"א והר"ן דאף במינו לא אמרינן דאפילו באלף לא בטיל אלא דומיא דביצה שאינה נפסדת, אבל מאכל שיפסד אם ימתין עד לערב לא מחמרינן עליה. מיהו הים של שלמה (חולין פ"ח סי' פ"ז) דקדק מסתימת הרמב"ם (מאכלות אסורות טו. ט.), דאף העתיד ליפסד מחמרינן עליו בדבר שיש לו מתירין.
ולהלכה פסק השו"ע (יו"ד קב. ד.) דמאכל שיפסד אין מחמירין עליו. אמנם כתב הכרתי (סקי"ב) דמאכל שאינו נפסד אלא שאינו משובח כמעיקרא אינו בטל, והראיה דביצה חשיבא דבר שיש לו מתירין, והדבר ידוע שיותר משובחת ביצה בת יומא מאשר ימתין עליה למחר.
<b>ו] דבר שיש לו מתירין באוכלין ובשאר דברים:</b>
בחי' הצל"ח כאן, וכן בנודע ביהודה (אהע"ז סי' ל"ח) נקט שלא מחמירין בדבר שיש לו מתירין אלא כשעומד לאכילה וכדו' שאין יכול ליהנות אלא פעם אחת, דאמרינן עד שתאכלנו באיסור תאכלנו בהיתר [כשיטת רש"י והראשונים לעיל אות א'], אבל בדברים שעשויים להשתמש פעמים רבות כגון כלים, לא שייך הך סברא דהא אם לא ישתמש היום יפסיד את השימוש דהשתא.
מיהו הפני יהושע (לקמן כד:) דחה סברא זו, דהא ביצה שנולדה דהכא איסורה לא רק לאכילה אלא להשתמשות לסמוך כרעי המיטה. ובספר יהושע תירץ דעת הצל"ח דמאחר שנאסרה הביצה לאכילה ממילא נאסרת גם בטלטול, ולא אמר הצל"ח אלא בדבר שאין עומד כלל לאכילה. [וגם י"ל דביצה עיקרה לאכילה, ושימוש אחר הוא טפל]. (פירות תאנה).
<b>ז] דבר שיש לו מתירין החוזר ונאסר:</b>
חמץ בפסח שיש לו היתר לאחר הפסח אך יחזור ויאסר בפסח הבא, לדעת המרדכי בפסחים פרק כל שעה לא נחשב יש לו מתירין, ולדעת הרמב"ם (מאכל"א טו. ט.) חשיב יש לו מתירין ולא בטל, והביא מחלוקת זו הרמ"א (יו"ד קב. ד.).
ובשו"ת אבני מלואים (סי' ה') הביא קושית הפר"ח על המרדכי הלא מוקצה נמי חוזר לאיסורו לשבת הבאה, עי' מש"כ בזה. וע"ע קהלות יעקב (סי' ט'), וחידושי בתרא (אות י"ד). וראה עוד בדברינו על תוס' לקמן י: ד"ה איכא חד.
<b>ח] דבר שיש לו מתירין רק לאחרים ולא לו:</b>
הנה המבשל בשבת בשוגג ודאי נחשב דבר שיש לו מתירין למוצ"ש, ואם נתערב בשבת אסור עד למוצ"ש. אך המבשל במזיד דלהלכה אסור לו עולמית ומותר לאחרים למוצ"ש, אם נתערב בשבת נחלקו הפוסקים: הרמ"א (יו"ד קב. ד.) כתב דלא מיקרי יש לו מתירין וא"כ נתבטל מיד, אולם במשנה ברורה (שיח. ה.) הביא שדעת המג"א דמיקרי יש לו מתירין ואינו מתבטל ואסור ליהנות ממנו בשבת, אך החוות דעת פליג עליו. ומסיק המשנ"ב דכל זה הוא למבשל עצמו, אבל כלפי אחרים לכו"ע מיקרי דבר שיש לו מתירין.
<b>ט] יש לו מתירין מן התורה אך מדרבנן אסור:</b>
עי' באפיקי ים (ח"א סי' ו') שכתב לתלות זאת בפלוגתת הר"ן והראשונים בפסחים דף ל' לענין חמץ שעבר עליו הפסח ונתערב.
<b>י] חתיכה שיש בה איסור שיש לו מתירין ושאין לו מתירין. וחתיכה שיחול בה איסור אחֵר תיכף כשיפקע האיסור שיש לו מתירין:</b>
חתיכה שיש עליה שני איסורים כגון ביצה שנולדה ביו"ט מתרנגולת טריפה, דעת תפארת למשה (יו"ד סי' ק"ב) דכיון שאיסור טריפות שבה בטל כשנתערבה ממילא גם איסור נולד ביו"ט בטל, אך דעת הצמח צדק (סי' ס"ט) דנהי דאיסור טרפות בטל, מ"מ מה שאפשר לעשות בלא ביטול עושין, ולגבי איסור נולד אמרינן המתן שתאכלנו בהיתר. והפר"ח הסכים לדבריו. וכן בשו"ת רעק"א (ח"א סי' ס"ה) הביא ראיה לדבריו. וראה עוד בשו"ת באר יצחק (יו"ד סי' י'), ובהרחבה באפיקי ים (ח"א סי' ד' וסוס"י ה').
וראה עוד שדן האפיקי ים בחתיכה שיש לה מתירין שנתערבה, וכשיחול ההיתר תיכף יחול עליה איסור אחר, כגון מעשר שני טמא חוץ לחומה, דעתה יש עליה רק איסור אכילה חוץ לירושלים, וכשיעלה לירושלים ויפקע האיסור יחול איסור אכילה בטומאה שאינו אלא בירושלים.
<b>יא] ספק וספק ספיקא בדבר שיש לו מתירין:</b>
הנה בספק דבר שיש לו מתירין מבואר בסוגיא לקמן ד. דמחמירין דלא בטל, ובטעם הדבר אליבא דטעמי הראשונים, ואמאי לא נימא ספיקא דרבנן לקולא, יעוי' בדברינו שם ד"ה רב אשי.
מיהו בהגהות יד אברהם בשו"ע (יו"ד סי' ק"י על הש"ך סקנ"ט) הביא בשם הפר"ח, דמחמירין בספק דרבנן היכא דיש לו מתירין רק כשהספק הוא במציאות כמו ביצה דהכא ולא בספיקא דדינא, עי' בדבריו. והרחבה בזה יעוי' בספר ברכת אברהם (ד.).
ולענין ספק ספיקא - הנה תוס' (ד"ה ואחרות) הקשו כיון שנתערבו אחרות באחרות אמאי לא הותר משום ספק ספיקא, והמרדכי (סוף פ"ג דע"ז) תירץ דשאני ספק נולד ביו"ט שהוא דבר שיש לו מתירין דאין מתירין אותו אפילו בספק ספיקא. אמנם הרשב"א (כאן, ובתוה"ב בית ד' שער שני) הוכיח מתוס' שלא תירצו הכי, דסברי שספק ספיקא הותר גם בדבר שיש לו מתירין, דס"ס חשיב כהיתר גמור. וראה עוד בזה בפרי חדש (יו"ד קי. מג.), ובישועות יעקב (תקיג. ב.). (פירות תאנה).
וראה עוד בדברינו לקמן ז. (ד"ה בדק בקנה) שהר"ן הוכיח מסוגיא דהתם דלא אמרינן דבר שישל"מ לא בטל היכא שיש רוב צדדים להיתר.
<b>אא"א ספק טרפה דבר שאין לו מתירין היא ותבטל ברובא:</b>
<b>א]</b> בספר המכתם נחלק עם ההשלמה האם הכוונה דליבטל ברובא ממש חד בתרי כדין תערובת יבש ביבש, או שמדרבנן אפילו יבש ביבש בעי ששים, והכא מקשה דתבטל בששים. וראה גם בשטמ"ק שהביא בזה מחלוקת ראשונים. וע"ע חי' המאירי ובבית הבחירה, וגליון מהרש"א.
<b>ב]</b> הקשה השטמ"ק אמאי לא משני דביצה שהיא של בעל חיים הוי בריה ולא בטלה, ותירץ בשם ר"י דלא אמרו 'בריה' אלא בביצת עוף טמא שאסורה מתחילת ברייתה. וראה מה שציין המהדיר (הע' 93), ועי' צל"ח.
<b>ג]</b> בשו"ת צמח צדק (סי' ס"ט) דן להוכיח מהכא מדלא משני דמיירי בביצת טריפה שנולדה ביו"ט ונתערבה באחרות, ש"מ דכיון דאיסור הטריפה שאין לו מתירין בטל אף איסור מוקצה ונולד שיש לו מתירין בטל, ודחה דהגמ' הבינה שהתרצן מעמיד כל הסיפא דברייתא מצד איסור טריפה גרידא. ועי' מש"כ בזה הראש יוסף (לקמן ד:), וחי' מנחת שלמה כאן.
ובעיקר הנידון בחפצא שיש עליו שני איסורין שהאחד יש לו היתר - יעוי' בדברינו בקובץ דלעיל, אות ט'.
<b>ד]</b> השו"ע (יו"ד קב. ב.) כתב די"א דדבר שיש לו מתירין הוא רק שהמתיר יבוא ודאי ולא כשאין בידו להתירו ואין ודאי שיבוא ההיתר, לפיכך ביצת ספק טריפה שנתערבה בטלה דלא הויא בדין דבר שיש לו מתירין. ותמה הש"ך (סק"ז) מדוע כתב השו"ע דין זה בשם יש אומרים, הלא תלמוד ערוך הוא הכא דפריך הגמ' דספק טריפה דבר שאין לו מתירין הוא. ועי' מש"כ לישב הפלתי שם.
<b>הניחא למ"ד כל שדרכו לימנות שנינו -</b> פירש רש"י כל דבר שיש בני אדם המקפידין למוכרו במנין כגון ביצה. וביאר חי' המאירי דר"ל שסתם בני אדם מקפידין בכך אף שיש הרבה עשירים שאין מקפידין בזה. אולם הביא המאירי יש מפרשים שאדם זה עצמו רק מתוך דחקו חשוב הדבר בעיניו, אף שאם היה עשיר לא היה נחשב בעיניו, עי' בדבריו.
<b>מי שהיו לו חבילי תלתן של כלאי הכרם וכו' נתערבו באחרות ואחרות באחרות כולן ידלקו -</b> הראשונים דנים אמאי ידלקו ולא סגי בהולכה לים המלח כדמצינו בע"ז מט., ותירצו בכמה אופנים - עי' תוס' יבמות פא: (ד"ה כולן), תוס' זבחים עב: (ד"ה כולן), רשב"א בסוגיין ובע"ז מט., ר"ן בע"ז (כב: בדפי הרי"ף) בשם רבינו יונה, וריטב"א ביבמות שם.
<b>וחכמים אומרים יעלו באחת ומאתים:</b>
<b>א] מקור ביטול ערלה וכלאים באחד ומאתים, והאם מדאורייתא או מדרבנן:</b>
בפסחים ריש מח. ילפינן מדכתיב "מן המאתים" ממותר שתי מאות שנשתיירו בבור. ברם רש"י בזבחים עב: הביא דרשת הספרי גבי תרומה דכתיב "את מקדשו ממנו", דמשמע שמקדש ואוסר את המתערבין בו כשיעורו דהיינו אחד ממאה, וערלה וכלאים דהן איסורי הנאה כיון שנכפל איסורן נכפל שיעור ביטולן. וכתב רש"י בפסחים שם שדרשת הספרי עיקר, ודרשת הגמ' בפסחים לאסמכתא בעלמא.
והנה משמע מפי' רש"י שדרשת "את מקדשו ממנו" הויא דרשא גמורה מן התורה, וגליון הש"ס ב"מ נג. ציין לרש"י מנחות עז: (ד"ה מדמעת) דה"נ משמע דשיעור דימוע הוי מדאורייתא, ויש להוסיף שכן משמעות רש"י בחולין צט. דהויא דרשא גמורה, וכן רש"י בתמורה ד. כתב דלהכי קרי התורה לתרומה 'דמעך' לפי שמדמעת ועולה באחד ומאה.
ברם תוס' ב"מ נג. (ד"ה ועולה) נקטו דדרשת "את מקדשו ממנו" נמי אסמכתא היא, דמדאורייתא בכל גווני יבש בטל ברוב ולח בששים, ותוס' בתמורה ד. תמהו לשיטתם הלא דימוע אינו אלא מדרבנן ואיך פירש"י דהיינו 'דמעך'.
<b>ב] האם צריך להעלות אחד ולשורפו:</b>
רש"י פירש דיעלה אחד מהן וישרפנו והשאר מותרין. והקשו הראשונים (ר"ש בערלה פ"ג מ"ו, תוס' ר"פ ורשב"א כאן) וכן ציין הגליון שתמה מהרש"ל, דהרי במתני' ערלה (פ"ב מ"א) מפורש דערלה וכלאים אין צריך להרים, ודוקא תרומה בעי הרמה משום גזל השבט, והא דנקטו חכמים הכא לשון 'יעלו', כתב השטמ"ק דשיגרת לשון הוא אגב תרומות ומעשרות.
ובישוב פירש"י - ציין בהערה לרשב"א לתוס' אנשי שם (ערלה פ"ג מ"ו), ביאור הגר"א (יו"ד קט. ז.), והגהות יד אברהם שם, וע"ע יד דוד, וחי' מנחת שלמה כאן.
<b>הראוי לערלה ערלה הראוי לכלאי הכרם כלאי הכרם -</b> בירושלמי (ערלה פ"ג ה"ה) הקשה אמאי לא תני נמי הראוי לתרומה תרומה - עי' בזה תוס' זבחים עב: ד"ה הראוי, ותוס' ר"פ כאן.
<b>ואתמר עלה ר' יוחנן אמר את שדרכו למנות שנינו ורשב"ל אמר כל שדרכו למנות שנינו:</b>
<b>אליבא דמאן פליגי אמוראי, ולענין הלכה:</b>
<b>א.</b> רש"י מפרש דפליגי אמוראי בדברי ר' מאיר, וכן משמע מפי' ר"ח. אולם הראשונים (רשב"א יבמות פא:, ריטב"א שם בשם י"מ, שטמ"ק כאן) פירשו דאליבא דר' מאיר לכו"ע כל שדרכו למנות שנינו, [ויתכן שכך גרסי בדר' מאיר '<b>כל</b> שדרכו למנות'], ופליגי אמוראי אליבא דרבנן: ר' יוחנן סבר דלרבנן שנינו 'את שדרכו למנות' והיינו ששה דברים, ורשב"ל סבר דאפילו לרבנן 'כל שדרכו למנות' שנינו, כלומר לא רק ו' דברים, אלא כל דדמו להו שעפ"י רוב נמכרין בשוק במנין, ודלא כר' מאיר דחשיבי אפילו אי מעט פעמים נמכרין במנין.
<b>ב.</b> על דרך הראשונים פירש בחי' המאירי כאן, אך משמע מדבריו דפליגי אמוראי הן אליבא דר' מאיר והן אליבא דחכמים, והיינו דאליבא דר' מאיר פליגי האם הפליג לגמרי ד<b>כל</b> שדרכו למנות או ש<b>את</b> שדרכו למנות, ואליבא דחכמים שמנו רק ששה דברים פליגי האם ששה דברים ותו לא, או ששה דברים וכיוצא בהן.
<b>ג.</b> למפרשים דפליגי אמוראי אליבא דר' מאיר, הניח השטמ"ק בתמיה לר' יוחנן דקאמר 'את שדרכו למנות' סבר ר' מאיר, במאי פליגי רבנן עליו, דאי בחבילי תלתן פליגי דלר' מאיר חשיבי 'את שדרכו למנות' ולרבנן חשיבי 'את שדרכו', אין סברא דבהא קמיפלגי, דניזיל לשוקא וניחזי. מיהו מפירש"י משמע דפליגי בגדר הדין, דלר' מאיר תליא ב'את שדרכו למנות', דהיינו שתלוי אם רגילין תמיד למנותו והיינו כעין חבילי תלתן, אבל לחכמים דוקא דברים 'חשובין מאד' אין מתבטלין דהיינו ששה או שבעה דברים.
<b>ד.</b> לענין פסק הלכה תליא במחלוקת הראשונים הנ"ל אליבא דמאן פליגי ר' יוחנן ור"ל, ועי' חי' המאירי, וע"ע חי' הצל"ח. והרמב"ם (מאכלות אסורות טז. ג.) והשו"ע (יו"ד קי. א.) פסקו כר' עקיבא דאין אוסר אלא ז' דברים, והרמ"א פסק דכל דבר שבמנין אינו מתבטל.
<b>תנא דליטרא קציעות הוא דאמר כל דבר שבמנין אפי' בדרבנן לא בטל:</b>
<b>שיטות הראשונים מה חייב מן התורה בתרומה ומעשרות:</b>
<b>א.</b> פירש רש"י דליטרא קציעות הוי תרומת פירות שהיא מדרבנן, דמדאורייתא אין חייב אלא דגן תירוש ויצהר, וכן שיטת רש"י בשאר דוכתי (ר"ה יב., בכורות נד., ונדה נ.). וכן שיטת תוס' ר"ה יב. (ד"ה תנא), ונדה נ. (ד"ה למעוטי). וכן הוא בפי' הר"ש (מעשרות א. א.), הר"ן ר"ה שם, וריטב"א נדה שם.
<b>ב.</b> שיטת הרמב"ם (תרומות ב. א.) דכל תרומת אילנות הוי דאורייתא, והקשו תוס' ר"ה הנ"ל על שיטה זו ממקומות רבים בש"ס, וכן מסוגיין דמשמע דהוי מדרבנן בעלמא. ועי' כס"מ, אור שמח, וחי' מנחת שלמה כאן.
<b>ג.</b> שיטת הרמב"ן עה"ת (דברים יד. כב.) דבדגן תירוש ויצהר עצמן, רק המשקה היוצא מהן דהיינו היין והשמן הוו מדאורייתא ולא הזיתים וענבים. [ועי' תוס' ב"מ פח: ד"ה כי קאמר דפליגי].
<b>ד.</b> בפי' הר"ש על תו"כ (פר' בחוקותי פי"ב) נקט שתרומה נוהגת מן התורה רק בדגן תירוש ויצהר, אבל מעשרות נוהגין מדאורייתא בכל המינים פרט לירק.
<b>ה.</b> והנה כיון דתרומת פירות דרבנן, ואמרינן לקמן ד: דבדרבנן שרי לבטל לכתחילה, אמאי לא יוסיף על העגולין ויבטל התרומה במאה ואחד - עי' תוס' לקמן ד:, ובדברינו שם.
<b>ליטרא קציעות שדרסה על פי עגול ואינו יודע באיזה עגול דרסה, על פי חבית וכו' על פי כורת וכו' -</b> צ"ב אמאי הוצרך לאשמעינן עיגול חבית וכורת - עי' שטמ"ק.
<b>ר' מאיר אומר ר' אליעזר אומר וכו' ר' יהושע אומר וכו':</b>
<b>א]</b> צ"ע שלדעת ר' מאיר בין אליבא דר"א ובין לר' יהושע ליטרא קציעות בטילה, ואילו לעיל קסבר ר' מאיר גופיה לדעת ר"ל דכל שדרכו לימנות לא בטל - עי' תוס' זבחים עג. (ד"ה ר"מ אומר) שדנים לחלק דהתם בכלאים דאורייתא מיירי, והכא בתרומת פירות דרבנן.
וראה עוד בגליון לקמן ריש ד. בשם תוס' ישנים, רשב"א כאן, וחי' הצל"ח ריש ד.
<b>ב]</b> הרמב"ם (תרומות פי"ד הל' ו-ז) פסק כלישנא דר' מאיר, וכר' יהושע נגד ר' אליעזר. וביאר הכס"מ משום שבמתני' דתרומות (פ"ד מ"י) איתא רק ללישנא דר' מאיר במחלוקתם, [והכא הוא ברייתא, וכן הגליון הגיה 'דתניא' במקום 'דתנן'], ועוד דבירושלמי דתרומות (פ"ד) נקיט לה בשם ר' יהודה כסתם מתני'.
<h4>רש"י</h4>
<b>ד"ה לספק טריפה - ספק נולדה מתרנגולת טרפה -</b> חי' המאירי פירש עוד שנולדה מתרנגולת שהיא ספק טריפה כגון שספק אם ניקב קרום של מוח. ועי' פני יהושע אמאי לא ניחא לרש"י לפרש כן. וע"ע ראש יוסף, ושמחת יו"ט.
<b>ולאו ביו"ט קאי ואיידי דאיירי באיסור ביצה איירי נמי בהא -</b> הצל"ח פירש ד'ספק טריפה' נמי לענין יו"ט מיירי, לומר שהיא מוקצה ואין מטלטלין אותה, עי' בדבריו.
<b>ד"ה כל שדרכו למנות - משמע כל דבר שיש בנ"א המקפידין עליו וכו' -</b> עי' בדברינו בגמ' ד"ה הניחא למ"ד.
<b>ד"ה יעלו באחת ומאתים - יעלה אחד מהן וידלק -</b> עי' בדברינו בגמ' ד"ה וחכמים אומרים, אות ב'.
<b>ד"ה פרך ובאדן - מקומות הן -</b> תוס' פסחים פא: ותוס' זבחים עב: כתבו שהר"י פירש דקרי להו 'פרך' על שם שנפרכים.
<b>ד"ה את שדרכו לימנות שנינו - במילתיה דר' מאיר -</b> עי' בדברינו בגמ' ד"ה ואתמר עלה.
<h4>תוס'</h4>
<b>ד"ה אבל - ומכאן פוסקין דהא דקי"ל דבר שמלאכתו לאיסור אסור וכו' -</b> עי' חי' הצל"ח שדן מה מקומן של דברי תוס' אלו כאן, והו"ל לאומרן במסכת שבת פרק כירה גבי מימרא דר' יצחק דאין כלי ניטל אלא לדבר הניטל.
<b>ואם התחיל לטלטלו בשביל שצריך לגופו או למקומו מותר להוליכו אפילו בחדרו אם ירצה:</b>
<b>בענין הולכת המוקצה להיכן שירצה לאחר שבא לידו בהיתר או באיסור:</b>
<b>א.</b> הראשונים בשבת קכג: (רשב"א, ריטב"א, חי' הר"ן) הוסיפו להוכיח כדברי תוס' מסוגיית הגמ' שם. וכן פסק השו"ע (שח. ג.), ובמשנה ברורה שם (סקי"ג).
והנה תוס' נקטו "להוליכו אפילו <b>בחדרו</b>", אולם בהגהות אשר"י כתב בשם תוס' 'לחדרו', וראה בפמ"ג (א"א שח. ז.) שדן אי שרי ממש לטלטל לכל מקום שירצה ואפילו לחדר אחר, כמשמעות דברי הר"ן וכלשון הגהות אשר"י, או דשרי רק לטלטל בחדר זה כלשון התוס'.
ובחי' הרא"ה לקמן כח: (ד"ה אמר רב מלכיו) נקט דמוקצה שבא לידו בהיתר מותר להניחו היכן שירצה וא"צ לשומטו, אבל אינו רשאי להוליכו ולהניחו במקום אחר.
<b>ב.</b> סברת היתר זה - כתב האור שמח (סו"פ כ"ד) כפי המבואר בסוגיות (לקמן לז. שבת קכד:) דמוקצה מטעם הוצאה גזרו בו, ובהוצאה קי"ל דאם היתה עקירה ראשונה בהיתר אינו חייב, הלכך גם כל שעקירת החפץ היתה בהיתר לא גזרו מוקצה. [ביאור זה אינו מתאים לשיטת המג"א בסמוך דאפילו נטלו באיסור, ולכאורה דייקא הכי מלשון תוס' שנקטו "התחיל לטלטלו בשביל שצריך לגופו או למקומו", ולא נקטו סתמא דהתחיל לטלטל אפילו באיסור].
והצל"ח כאן כתב שיסוד האיסור דמוקצה אינו טלטולו אלא נטילתו, הלכך כל שכבר נטלו יכול לטלטלו לכל שירצה. [ביאור זה מתאים עם שיטת המג"א בסמוך דבכל מוקצה נאמר ההיתר]. וראה עוד ביאור החזו"א (מט. ח.), וע"ע ברכת אברהם.
<b>ג.</b> האם היתר זה נאמר רק במוקצה דמלאכתו לאיסור או בכל מוקצה:
מצינו בזה ג' שיטות בפוסקים: <b>א.</b> המג"א (רסו. יט., שח. ז.) נקט שבכל מוקצה ואפילו מחמת גופו או חסרון כיס נאמר היתר זה, ואפילו אם נטלו באיסור, או כגון כלי שמלאכתו לאיסור ששכח ונטלו שלא לצגו"מ מותר לטלטלו להניחו היכן שירצה. <b>ב.</b> שיטת אבן העוזר ותוספת שבת (סי' רס"ו) שהיתר זה הוא רק בדבר שיש לו היתר טלטול כגון כלי שמלאכתו לאיסור, אמנם בכלי שקיים בו היתר טלטול מקילין שאפילו נטלו באיסור כגון ששכח מותר להניחו היכן שירצה. <b>ג.</b> שיטת הגר"א (רסו. ג.) דאפילו כלי שמלאכתו לאיסור לא שרי אלא כשנטלו ברשות כגון לצגו"מ, דאזי נחשב כהמשך הטלטול דהיתר, אבל נטלו באיסור אין היתר טלטול כלל.
ונראה שבפלוגתא זו אי היתר זה נאמר בכל מוקצה או רק בכלי שמלאכתו לאיסור, נחלקו רש"י לקמן כח: ותוס' שהובא ברשב"א שם גבי שפוד שצלה בו, עי' בדברינו שם ד"ה ר"א בר אהבה.
והמשנה ברורה (שח. יג.) פסק כשיטת האחרונים דהך היתירא הוא בכלי שמל"א בלבד ולא במוקצה מחמת גופו, והביא גם דברי הגר"א, אולם מדברי החזו"א (מט. ח.) נראה שיש לו הבנה אחרת בדברי הגר"א. וראה עוד אור שמח (כד. יב.), ביאור הלכה (תמו. א. ד"ה שלא יוכל), וחי' מנחת שלמה כאן.
<b>ד.</b> דעת תוס' רעק"א (דמאי פ"ז אות ע"א) ובהגהות רעק"א לשו"ע (סוס"י רס"ו) דגם באופן שנטלו כשהוא היתר ובעודו בידו נהפך לאיסור [כהפרשת חלה] מותר לטלטלו להיכן שירצה, אך תפארת ישראל שם (בועז אות א') ותפארת ירושלים נקטו דכה"ג משעה שנעשה מוקצה הוי כתחילת טלטול. ועי' משנ"ב (תקו. כט.), וביאור הלכה הנ"ל. [נפק"מ כגון קליפי אגוזים או חרצני פירות לאחר אכילת הפרי אם רשאי לטלטלן להניח היכן שירצה, ועי' הערה 28 מהדו' 'דרשו' לסי' תק"ו].
<b>ה.</b> האם כשהותר לטלטלו להניחו היכן שירצה, מותר גם להשתמש בו דרך הילוכו - יעוי' בהוספות לשו"ת רעק"א (ח"א סי' קנ"ט) שנחלקו בזה הגר"ש איגר עם הגר"צ תאומים.
והחזו"א (מט. יא.) הוכיח מהסוגיא דשבת מג. שמותר להשתמש ולא מיקרי התשמיש טלטול חדש. מיהו מדברי הרמב"ן בשבת שם גבי פורסין מחצלת ע"ג כוורת דבורים, משמע דהא דהותר הוא הנחת הכלי בעלמא, אבל לא מעשה פריסה דחשיב שימוש בכלי לדבר שאינו ניטל, ודוק.
<b>ו.</b> ראה חכמת שלמה (ריש סי' ש"ח) שדן האם יכול ליתן המוקצה לחבירו שילך ויניחו היכן שירצה. ולהעביר המוקצה מידו אחת לחבירתה נקט החכמת שלמה דשרי, ודחה דעת התוספת שבת שאסר. ועי' ארחות שבת (פי"ט הע' נ"ב), וראה עוד שם בהרחבה בבירורי הלכה (סוף ח"ג סי' ג').
<b>ד"ה לדידי - ותימה ר' יהודה דאמר כב"ש וכי שביק ב"ה ועביד כב"ש -</b> לכאורה תיקשי גם לרב נחמן דאוקי פלוגתת ב"ש וב"ה במוקצה, וכי שבק ר' שמעון לב"ה במוקצה דיו"ט ועבד כב"ש, וכן ר' יהודה שבק גבי שבת לב"ה ועבד כב"ש - עי' מהרש"א, מהר"ם, ומהר"ם שיף.
ובעיקר קושית תוס' - עי' מש"כ לישב השטמ"ק, ופני יהושע.
וראה עוד תוס' לקמן ד. ד"ה רבי יהודה.
<b>וי"ל דר' יהודה היה אומר לא נחלקו ב"ש וב"ה בדבר זה מעולם -</b> מדברי תוס' ר"פ מבואר דאין ר"ל שלר' יהודה יש למחוק מתני' דלא נחלקו כלל, אלא ר"ל שלא נחלקו בתרנגולת העומדת לאכילה, אלא בעומדת לגדל ביצים גרידא ומשום מוקצה וכסברת רב נחמן. [ואולי היה גורס במתני' "היא וביצתה" כי היכי דלא תיקשי ליה דנפלוג בתרוייהו כדמקשינן לרב נחמן]. ולכאורה א"כ היה יכול לתרץ גם מתני' דכלכלה של פירות דמיירי בעומדת לגדל ביצים ולא איצטריך למימר מוחלפת השיטה, וצ"ל דמשמע ליה דבכל גווני מיירי. [ודלא כשינויא דרבינא בריה דרב עולא].
<b>ד"ה ואחרות - תימה וכו' בשלמא ההיא דלעיל דאמר וספיקא אסורה נתערבה באלף כולן אסורות נוכל לפרש כדפיר"ת נתערבה באלף אאיסור עצמו קאי -</b> וכן פירש בעל המאור, עי"ש. אבל השטמ"ק ומהרש"ל בשם הר"י, וכן תוס' ר"פ פירשו דאפילו נימא דלא קאי אאיסור עצמו אלא על הספק, י"ל דלא מיקרי ס"ס אלא היכא דהוי מעין אותו ספק, אבל הכא הוו ב' ספיקות נפרדים, דספק הראשון האם הביצה נולדה ביו"ט או מן הטריפה, וספק השני אם נתערבה, וספק ספיקא כה"ג אסור. [ועי' חי' מנחת שלמה שדן לשיטת תוס' אמאי חשיב ספק ספיקא לקולא]. וראה בתוס' ר"פ שתירץ בדרך נוספת.
והמרדכי (סוף פ"ג דע"ז) תירץ דשאני ספק נולד ביו"ט שהוא דבר שיש לו מתירין דאין מתירין אותו אפילו בספק ספיקא. אמנם הרשב"א (כאן, ובתוה"ב בית ד' שער שני) הוכיח מתוס' שלא תירצו הכי, דסברי שספק ספיקא הותר גם בדבר שיש לו מתירין, דס"ס חשיב כהיתר גמור. ועי' מה שציין בזה בספר פירות תאנה.
<b>וריב"ב אומר דגרס ליה שפיר וה"פ שנתערב גם האיסור דסד"א שמותר הואיל ואיכא כעין תרי רובי -</b> כלומר כשכל התערובת הראשונה חזרה ונתערבה באחרות, ליכא ס"ס דהכל הוא מכח הספק הראשון שכולו חזר ונתערב, ומ"מ ס"ד להקל משום דהוה כתרי רובי שהרי ב' פעמים נתערב ברוב, ומצינו גבי יוחסין שמקילין בתרי רובי כדאיתא בכתובות טו. - תוס' יבמות פא., סנהדרין פ., זבחים עב:
והקרן אורה בזבחים שם הקשה דאינו דומה לתרי רובי דיוחסין שהן מחולקין, משא"כ הכא שהם מאותו ענין, עי' בדבריו. וראה עוד שם בספר שלום רב בשם שו"ת הרי"ם, ופני יהושע כאן.
<b>ועוד תירץ הר"י וכו' דקים לן כל דבר שיש לו חשיבות אינו בטל אלא בתרי רובי לכך אינו בטל הכא אבל התם מוכיח ליה מתרי רובי וכו' -</b> לתירוץ זה דבר שיש לו חשיבות אינו בטל אלא בתרתי: דאיכא ספק ספיקא, ודאיכא תרי רובי, ושמואל בסוגיא דזבחים אסר תערובת איסורי הנאה אפילו כה"ג, לכך הוצרכו לאתויי ליה סייעתא מדקתני נפל אחד לריבוא השני דאיכא ס"ס וגם תרי רובי, משא"כ מתני' דהכא יש לדחות ד'אחרות באחרות' היינו שנתערבו שוה בשוה, דאף דהוה ס"ס ליכא תרי רובי, לכך לא מייתי ממתני' - מהר"ם.
<h3>דף ד.</h3>
<h4>גמ'</h4>
<b>והתחתונות מעלות את העליונות -</b> אף שאין התחתונות בספק הדימוע, מקילין בהעלאתן הואיל ותרומת פירות דרבנן כדפי' רש"י. ועי' תוס' זבחים יג. ד"ה והתחתונות. וע"ע חי' מנחת שלמה כאן.
<b>ר' יהושע אומר אם יש שם מאה פומין יעלו:</b>
<b>א]</b> מבאר הרשב"א דאף שכל חבית קיימא באנפי נפשה ואין האיסור בלול ומעורב בכולן, מ"מ כל שהוא נכנס בספק מחמת האיסור מצטרף לבטל האיסור.
והנה כתב הרשב"א שלדברי הר"ש בתרומות (פ"ד מי"ב) דוקא כשכל החביות של אדם אחד, שדרכן להתערב יחד וכבלול דמי, אבל של שני בני אדם לא. ברם הרשב"א פליג, מדלא פירשה המשנה "אם יש מאה פומין של אדם אחד" משמע דבכל גווני מצטרפין, עי' בדבריו. מיהו בשו"ע (יו"ד קיא. ז.) פסק דדוקא אם הן של אדם אחד.
<b>ב]</b> כתב הרמב"ם (תרומות יד. ו.) דלר' יהושע נוטל ליטרא אחת ונותנה לכהן, ואותו עיגול שניטלה הימנו הליטרא מוכרו לכהן. ופירש השטמ"ק בשם מורו טעם הדבר, דמיחזי לאינשי כנתברר שהליטרא נתערבה בעיגול זה, והרי אין בו ק"א לבטלה, הלכך מפני מראית העין לא יאכלנו.
<b>ר' יהודה אומר ר"א אומר אם יש שם מאה פומין יעלו -</b> יש לעיין היאך מתבטל לר' יהודה אליבא דר"א, וכן כיצד אמרינן לקמן דדרסה בעיגול ואינו יודע היכן לר' יהודה אליבא דכו"ע בטל, הלא שיטת ר' יהודה דמין במינו אינו בטל - עי' תוס' זבחים עג. (ד"ה רבי יהודה) שדנים בהרחבה בשיטת ר"ת דלא אמר ר' יהודה אלא בלח דהוי דבר המתערב, אבל דבר יבש דהכא אף מין במינו בטל. וראה בתוס' שם שתירצו באופנים נוספים.
<b>רב אשי אמר לעולם ספק יו"ט ספק חול הוי דבר שיש לו מתירין וכל דבר שיש לו מתירין אפילו בדרבנן לא בטיל:</b>
<b>א] פירושי המפרשים, ובהשמטת הרמב"ם:</b>
<b>א.</b> פירש רש"י דהכי קאמר: כי היכי דדבר שיש לו מתירין מחמירין בביטולו הכי נמי מחמירין בספיקו. ועי' מרומי שדה שביאר מה שייכי זה לזה.
והקשה הרש"ש א"כ עיקר חסר מן הספר, ועוד הקשה דלטעם הר"ן בנדרים נב. דטעם דבר שיש לו מתירין לא בטל משום דדמי למין במינו [עי' בדברינו לעיל ג: ד"ה וכל דבר, אות א'], זה שייך רק לענין ביטול ולא לענין להחמיר בספיקו. וכן הניח הפני יהושע בתמיה.
<b>ב.</b> על כן פירש הרש"ש דמהא דמחמירין בדבר שיש לו מתירין שאפילו בדרבנן לא בטל, איכא ראיה דספיקו נמי אסור, דאל"כ כל חד תשתרי מספיקא דילמא לא זו היא שנתערבה. [צ"ב כיצד זה מיישב הקושיא מ"ט דספיקו אסור הא ספיקא דרבנן לקולא].
<b>ג.</b> מהר"ץ חיות (נדרים נב.) גם עמד בזה לשיטת הר"ן מ"ט ספק דבר שיש לו מתירין אסור, וכתב דצ"ל שאף הר"ן מודה לטעמא דעד שתאכלנו באיסור תאכלנו בהיתר, וזה הטעם מהני לאסור ספק.
והקובץ שיעורים כאן (אות ד') הוסיף בזה ביאור, דכל גזירות חכמים צריך טעם לתקנתם, וגם צריכין להסמיך גזירתן לאיזה דין דאורייתא, וכוונת הר"ן רק להסמיך גזירת דבר שיש לו מתירין לדין דאורייתא דמין במינו לא בטל, אך ודאי עיקר טעם הגזירה דעד שתאכלנו באיסור תאכלנו בהיתר.
וראה עוד חי' הצל"ח, חי' רעק"א (דרו"ח לחולין, דרשה לשבת הגדול, דרוש ב'), שמחת יו"ט, חזון יחזקאל (תוספתא פ"א ה"ב ד"ה כך ספק), חי' מנחת שלמה, וברכת אברהם.
<b>ד.</b> הרמב"ם (יו"ט א. כ.) השמיט הדין דספק יו"ט ספק חול אסורה, וביאר המגיד משנה לפי דפשיטא הוא דכיון דספק זה אין לו ביטול דהוי דבר שיש לו מתירין, ה"ה דספיקו אסור. ותמה הלחם משנה מאי פשיטא הוא, ובפרט שעל כרחך המקשה לעיל ורב פפא לא סברי הך סברא. ובישוב דברי המ"מ יעוי' ספר הלקוטים בשם מים חיים.
והלחם משנה ביאר דלפי שהרמב"ם פסק דין 'הכנה דרבה' דאורייתא, הלכך שפיר הוה ספיקא דאורייתא דספיקו אסור. ועי' מרכבת המשנה שדחה סברת הלח"מ.
<b>ב] גדר 'ספק' בדבר שיש לו מתירין, ולענין ספק ספיקא:</b>
בהגהות יד אברהם בשו"ע (יו"ד סי' ק"י על הש"ך סקנ"ט) הביא בשם הפר"ח, דמחמירין בספק דרבנן היכא דיש לו מתירין רק כשהספק הוא במציאות כמו ביצה דהכא ולא בספיקא דדינא, עי"ש שהוכיח כן מהר"ן בנדרים מז:
ולענין ספק ספיקא בדבר שיש לו מתירין - יעוי' בדברינו לעיל ג: בקובץ אות י'.
<b>ג]</b> יש לעיין דהנה לקמן ע"ב איתא "ולרב אשי דאמר כל דבר שיש לו מתירין אפילו בדרבנן לא בטל", משמע דפשיטא לגמ' דרב אשי לבדו אית ליה הך סברא, והלא לעיל ג: אמרינן "בשלמא ספק יו"ט ספק חול הוי דבר שיש לו מתירין וכל דבר שיל"מ אפילו באלף לא בטל", ואמאי ניחא הלא כיון דבספק יו"ט ספק חול מיירי דהוי ספיקא דרבנן, רב אשי לבדו אית ליה דדבר שיל"מ לא בטל, ואנן השתא בסוגיא דהתם קאימנא קודם שחידש רב אשי סברתו. ושו"מ שעמד בזה מרומי שדה לעיל, וע"ע יד דוד.
<b>וכל דבר שיש לו מתירין אפילו בדרבנן לא בטיל -</b> עי' תוס' עירובין מה: (ד"ה איבע"א) דלא בכל איסור דרבנן החמירו, דהא בעירוב שם הקילו. ועי' חי' רעק"א (מדרשה לשבת הגדול, בסוף דרו"ח לחולין דרוש ב').
וראה עוד מש"כ תוס' יבמות פב. ד"ה משום.
<b>תניא אחרים אומרים משום ר' אליעזר ביצה תאכל היא ואמה, במאי עסקינן אילימא בתרנגולת העומדת לאכילה וכו':</b>
<b>כמאן סבר ר' אליעזר:</b>
הנה למסקנא אכן מוקמינן בתרנגולת העומדת לאכילה, ומבואר מפירוש רש"י כאן, וכן מדברי תוס' עירובין לח. (ד"ה משום), דר' אליעזר אזיל בשיטת ב"ש [דהא שמותי הוא - עי' תוס' נדה ז: ד"ה שמותי], הלכך בין לאוקימתא דאביי ובין לרב מרי מיירי דהוברר שעומדת לאכילה, וב"ש לא סברי הכנה דרבה או גזירות פירות הנושרין ומשקין שזבו, לפיכך הביצה מותרת. [מיהו לאוקימתא דרב נחמן מצי אתיא דר' אליעזר ככו"ע, דהא ס"ל שבתרנגולת העומדת לאכילה כו"ע שרו, דאוכלא דאפרת הוא ואינו מוקצה].
אולם הרשב"א [בפי' שני] נקט דאף שר' אליעזר שמותי לא היה עושה מעשה כב"ש וודאי כב"ה סבר, והיכי משכחת אליבא דב"ה שתהא הביצה מותרת, על כרחך דס"ל טעמיה דרבה משום הכנה, וס"ל דרק ביו"ט שלאחר השבת אסור, והכא מיירי ביו"ט דעלמא, ולית ליה הא דלעיל ב: דגזרו יו"ט דעלמא אטו יו"ט שלאחר השבת. וראיה דס"ל לר"א הכנה דרבה מדאמרינן בסמוך "ר"י אומר משום ר' אליעזר עדיין היא מחלוקת", ובהכנה דרבה מיתוקמא.
<b>אלא בתרנגולת העומדת לגדל ביצים היא ואמה אסורה -</b> שיטות הראשונים לענין הלכה במוקצה ביו"ט, יעוי' בדברינו לעיל ב: ד"ה מאי שנא, אות ב'.
והנה הרי"ף (בשלהי מכילתין) הביא ראיה לפסוק הלכה דביו"ט אית לן מוקצה, מדנקטה הגמ' הכא סתמא דבתרנגולת העומדת לגדל ביצים היא ואמה אסורה. ברם רש"י לקמן לג. (ד"ה והלכתא) ס"ל דקי"ל אף ביו"ט כר' שמעון דלית ליה מוקצה, ודקדק לפרש כאן דהקושיא היא לר' אליעזר גופיה דשמעינן דאית ליה מוקצה. וכ"כ הקרבן נתנאל סוף מכילתין (אות ח'). אמנם בחי' בן הרמב"ן כאן כתב דזה דוחק, דהו"ל לגמ' לפרש דמקשה אליבא דר' אליעזר בלבד דשמעינן דאית ליה מוקצה. וע"ע יד דוד.
<b>אמר אביי כגון שלקחה סתם נשחטה הובררה דלאכילה עומדת לא נשחטה הובררה דלגדל ביצים עומדת:</b>
<b>א.</b> כתב השטמ"ק דכיון דבעינן לדין ברירה, אי מוקצה דרבנן קי"ל כר' אליעזר, דהא בדרבנן אית ברירה כדלקמן לח., אך אם מוקצה דאורייתא הא קי"ל דאין ברירה בדאורייתא.
<b>ב.</b> האחרונים נחלקו אם הא דקי"ל בדרבנן יש ברירה הוא מטעם ספק דרבנן לקולא, או שאינו משום ספיקא אלא בדרבנן הקילו לסמוך בודאי על ברירה [עי' בדברינו לקמן לח.]. וכתב החזון יחזקאל (תוספתא פ"א ה"א) דמסוגיין יש להוכיח שאינו מטעם דספק דרבנן לקולא, שהרי בדבר שיש לו מתירין עסקינן שמחמרינן אפילו בספיקו, אלא דתלינן שהוברר הדבר דמשעה שלקחה ודאי לאכילה היתה עומדת, עי' בדבריו. וראה מה שהעיר על דבריו במשמר הלוי כאן.
<b>ג.</b> עי' יד דוד שדן בשם מהר"י אבוהב אם אכל הביצה ואח"כ שחט האֵם אי עביד איסורא אף שנתברר לבסוף דלאכילה עומדת.
<b>ד.</b> הקשה בספר ברכת אברהם דלכאורה בבין השמשות היתה התרנגולת אסורה מטעם ספק, וא"כ מדוע נשחטה הובררה דלאכילה עומדת נימא מיגו דאיתקצאי. והוכיח מכאן דכל היכא שהאיסור נובע מחסרון ידיעה ואח"כ נתברר האמת, נידון כמוקצה בטעות וכלא נודע שמותר, אף שבשעתו באמת היה ספק.
<b>רב מרי אמר גוזמא קתני וכו' אלא אפרוח וקליפתו גוזמא ה"נ תאכל היא ואמה גוזמא -</b> עי' חסדי דוד (תוספתא פ"א ה"א) לפירוש רב מרי מאי קמ"ל ר' אליעזר בהך ברייתא. וראה עוד בשטמ"ק שמבאר מהו הגוזמא דאפרוח וקליפתו, ועי' בהערת המהדיר שם שביאר דכוונת השטמ"ק לשני פירושים.
<b>אתמר שבת ויום טוב רב אמר נולדה בזה אסורה בזה:</b>
<b>א] למאי דמסקינן דפליגי בהכנה דרבה, האם לרב אסורה מדאורייתא או מדרבנן:</b>
עי' בדברינו על תוס' ד"ה אלא.
<b>ב] נולדה בשבת האם מותרת ביו"ט שני של גלויות:</b>
הנה לקמן פסקינן הלכה כרב דנולדה בשבת אסורה ביו"ט, וכתב השטמ"ק דאם היו ב' יו"ט של גלויות בימי ראשון ושני בשבת, ונולדה הביצה בשבת שלפניהם, מדינא היתה מותרת אף לרב ביו"ט שני, דהא הוא עצמו ס"ל לקמן ע"ב דבשני יו"ט נולדה בזה מותרת בזה, אלא שלא רצו חכמים לחלוק בשום שבת ויו"ט. אמנם הרמ"א (תקיג. ה.) פסק בשם מהרי"ל דכה"ג מותרת ביו"ט שני של גלויות.
<b>אלא הכא בהכנה דרבה קמיפלגי רב אית ליה הכנה דרבה ור' יוחנן לית ליה -</b> כלומר סבר ר' יוחנן דביומו אסורה משום גזירת פירות הנושרין או משקין שזבו [וכן איתא לעיל ג. דר' יוחנן אית ליה גזירת משקין שזבו], אך ביום השני מותרת דס"ל בהא כרב דפסק כר' אליעזר דשתי קדושות הן - תוס' רי"ד, רשב"א, ר"ן.
וסברת ר' יוחנן דלית ליה טעמא דהכנה דרבה - עי' תוס' לקמן יז. סוף ד"ה מאי טעמא. וראה עוד מרומי שדה כאן.
<b>כתנאי -</b> צ"ע דלא מקשה 'לימא כתנאי' כבכל מקום - עי' מש"כ חי' הצל"ח.
<b>אושפיזכניה דראב"א הו"ל הנך ביצים מיו"ט לשבת אתא לקמיה א"ל מאי לאטווינהו האידנא וניכלינהו למחר -</b> מפרש השטמ"ק דלאטווינהו ע"י עירובי תבשילין קאמר. וצ"ע הרי עירוב תבשילין מהני היכא דליכא איסור דאורייתא דאיכא למימר 'הואיל ומיקלעי אורחים', והכא ליכא למימר דהא לא חזו היום לאכילה - עי' חי' הצל"ח, חי' חת"ס, שמחת יו"ט, אפיקי ים (ח"ב סי' ט"ו), קובץ שיעורים (אות ה'), חלקת יואב (או"ח סוס"י כ"ד), חזו"א (סוס"י מ"ט), חי' מנחת שלמה, ובהרחבה בבנין שלמה (ח"א סי' י"ט).
<b>אפילו ר' יוחנן לא קא שרי אלא לגומעה למחר אבל ביומיה לא -</b> עי' בחי' הצל"ח דודאי כשם שמותר טלטול מוקצה ביו"ט לצורך שמחת יו"ט ה"נ דמותר לצורך עונג שבת דמחר, אלא דבביצה לא שייכא כ"כ שמחה כמש"כ תוס' לקמן ט: (ד"ה אלמא). ברם החזו"א (מט. טו.) הוכיח מכאן דהגם שהותר טלטול מוקצה לצורך אוכ"נ דיו"ט [עי' תוס' ח. ד"ה אמר], אבל לא הותר טלטולו לצורך אכילת שבת דלמחר.
<b>והתניא אחת ביצה שנולדה בשבת ואחת ביצה שנולדה ביו"ט אין מטלטלין אותה וכו' -</b> בענין איסור הטלטול, והאם אסרו אף בנגיעה - עי' בדברינו במתני' ריש מכילתין ד"ה ביצה שנולדה.
והנה כתב הרשב"א דסברת אושפזיכניה דרב אדא היתה דמשום גזירת משקין שזבו אין לאסור בטלטול, וסברא זו איתא בתוס' שבת מה: (ד"ה דאית), אך צ"ע הלא בסוגיין מבואר דלפי האמת גם מטעם משקין שזבו נאסר טלטול, והעיר בזה הקרבן נתנאל סוף מכילתין (אות פ'), וראה בזה בדברינו ריש מכילתין הנ"ל, אות א'.
<b>אושפיזכניה דר"פ ואמרי לה ההוא גברא דאתא לקמיה דר"פ וכו' -</b> עי' בן יהוידע שכתב שתי נפק"מ בהא דהוצרכה הגמ' לאשמעינן אם השואל היה בעל הבית דר"פ או אדם מעלמא.
<b>דרב לא מוקי אמורא עליה מיומא טבא לחבריה משום שכרות -</b> הב"ח והמג"א (סי' תקכ"ט) הביאו דברי היש"ש שהוכיח מהכא שנוהגים לדרוש ביו"ט לפני הסעודה. מיהו דחו דבריו דרב דוקא נהג הכי לפי שהורה הלכות בדרשתו, אבל האידנא שאין נוהגין לדרוש הלכות לא נהגו לדרוש קודם הסעודה.
<h4>רש"י</h4>
<b>ד"ה רואין אותן - אם אין כאן מאה פומין של היתר -</b> משמע דבעי מאה של היתר לבד מהאיסור, וכשיטת תוס' שבת קמב. (ד"ה שנפלה), ודלא כרש"י חולין צט. שציינו תוס' הנ"ל. ועי' מהרש"א בשבת שם.
<b>דהואיל ותרומת פירות דרבנן מקילים בהעלאתם -</b> עי' מרומי שדה שהשיג על פירש"י, ומסיק לפרש הואיל ותרומה בזמן הזה דרבנן.
<b>ד"ה אפילו בדרבנן - וכי היכי דבבטולה מחמרינן מה"ט בספקה נמי מחמרינן מה"ט -</b> עי' בדברינו בגמ' ד"ה רב אשי, אות א'.
<b>ד"ה היא ואמה אסורה - דשמעינן לר"א דאית ליה מוקצה דתנן בפרק המביא רא"א עומד אדם על המוקצה וכו' -</b> מבאר מהר"ם דהראיה מדקתני התם סתמא 'מוקצה' משמע דבכל מוקצה איירי, וליכא לאוקמה בגרוגרות וצמוקין דמודה בהו ר' שמעון. ומהר"ם שיף תמה הלא הך משנה לקמן בשבת איירי, ועוד דילמא בגרו"צ איירי כדפירש"י גופיה לקמן ריש לד:, וכתב לפרש דשמעינן לר"א דאית ליה מוקצה ממתני' לקמן לג. דנוטל אדם קיסם.
ובפלוגתא זו כבר נחלקו הראשונים לקמן לד., דבעל המאור הוכיח ממתני' דהתם דר"א אית ליה מוקצה, והרמב"ן במלחמות והשגות הראב"ד דחו דהתם בגרוגרות וצימוקין מיירי. וע"ע חי' מאירי כאן, ומגיני שלמה ומלא הרועים לקמן לג.
ובישוב סתירת פי' רש"י - יעוי' שער המלך (פ"א מהל' יו"ט), הגהות בית מאיר, ובהרחבה באפיקי ים (ח"ב סי' כ"א).
ובעיקר פי' רש"י - יעוי' בדברינו בגמ' ד"ה אלא בתרנגולת.
<h4>תוס'</h4>
<b>ד"ה נימא - תימה לימא דקסבר שתי קדושות הן אלא הטעם הוי מגו דאתקצאי לביה"ש וכו' -</b> עי' מש"כ האבי עזרי (יו"ט א. כד.).
<b>וי"ל דלא אמרינן מגו משום יום שהוא לשעבר דדוקא להבא אמרינן הכי כגון ביה"ש דתחלת יו"ט וכו':</b>
<b>מחלוקת ראשונים בזה, וטעם והוכחה לסברת תוס':</b>
<b>א.</b> הא דלא אמרינן מגו דאיתקצאי משום יום שעבר כן נקטו גם תוס' לקמן ל: (ד"ה עד), שבת כב. (ד"ה אסור), סוכה י: (ד"ה עד), וכ"כ הרשב"א ור"ן כאן. אולם הריטב"א סוכה מו: ס"ל דאמרינן מיגו דאיתקצאי אף מחמת יום שעבר, עי' בדבריו בהרחבה.
<b>ב.</b> טעם וסברא אמאי לא אמרינן מיגו דאיתקצאי מחמת יום שעבר - ביאר הקובץ שיעורים (אות ו') משום שמוקצה מחמת יום שעבר אינו אסור בתחילת השבת אלא מפני הספק אצלינו, אבל כלפי שמיא גליא שבאמת הוא מותר, ואף שבפועל א"א להשתמש בו וא"כ לכאורה אסח דעתיה מיניה, מ"מ כיון שיודע שיהא מותר אחר בין השמשות לא אסח דעתיה, משא"כ היכא שהוא איסור גמור מחמת עצמו לא מהני הא שיודע שיהא ניתר אחר בין השמשות, עי' בדבריו.
והחזו"א (מט. יג.) כתב דמוקצה מחמת יום שעבר הוי כמוקצה בטעות, כיון שכל הקצאתו היא מחמת שחושש שעדיין הוא יו"ט דאתמול, עי' בדבריו.
<b>ג.</b> בשו"ת רעק"א (סוס"י ה') כתב להוכיח כדעת תוס', דאל"כ לסוברים דמשכחת שבת ויום הכפורים סמוכים זה לזה, איך יאכל בשבת שלאחר יוהכ"פ הלא כל המאכלים יהיו מוקצין מחמת יום שעבר, וכן בא"י כשיחול יום אחרון של פסח בערב שבת, יהא החמץ מוקצה בשבת, אלא ע"כ דלא אמרינן מוקצה מחמת יום שעבר. והאור שמח (יו"ט ד. י.) דחה הראיה משבת ויוהכ"פ דהא ביוהכ"פ אין האוכלין מוקצין דחזו לקטנים, ועי' שכתב גם לדחות הראיה משבת שאחר הפסח.
והרחבה בענין זה, ובגדר 'מיגו דאיתקצאי לבין השמשות' יעוי' בקהלות יעקב (סי' ב'), וע"ע אבי עזרי (יו"ט א. כד.), חי' מנחת שלמה כאן, חידושי בתרא (אות ט"ו), ושלמי תודה (יו"ט סי' כ"א).
<b>ותימה דהא בסוכה אמרינן נויי סוכה אסורין עד מוצאי יו"ט האחרון של חג וכו' -</b> עי' מהרש"ל ומהרש"א.
<b>וי"ל דמוקצה מחמת מצוה שאני -</b> מפרש הצל"ח שאין כוונת תוס' דמוקצה מחמת מצוה חמור, דהא אדרבה קיל טפי, אלא כוונתם כמש"כ בסוף הדיבור דאיכא מצוה דאי מתרמיא ליה סעודה וכו'.
אולם לשון הרשב"א "דמוקצה דמצוה שאני שהחמירו בו חכמים", וכעי"ז לשון הר"ן, ומבואר דמפרשי שבמוקצה מחמת מצוה החמירו חכמים טפי ממוקצה מחמת איסור, ולפיכך אסור אף מחמת יום שעבר. אמנם הצל"ח נקט והוכיח דלשיטת תוס' אין לפרש כן, עי' בדבריו.
וראה עוד חי' מנחת שלמה, וברכת אברהם.
<b>כדמפרש טעמא התם דילמא מתרמיא ליה סעודה ואכיל בגוה -</b> בסברא זו מחלקת הגמ' בסוכה מו: בין סוכה שאסורה ביו"ט אחרון משום מיגו דאיתקצאי, לאתרוג דלא חזי בין השמשות לפיכך לא איתקצאי ביו"ט אחרון משום יום שעבר.
והנה לוי התם ס"ל דאתרוג בשמיני אסור, ופירש"י דהוא סבר מיגו דאיתקצאי אפילו מחמת יום שעבר, אבל תוס' שם (י: ד"ה עד) נקטו דליכא מאן דאסר מחמת יום שעבר, ופירשו סברתו משום דגזר אתרוג אטו סוכה, עי' בדבריהם. וראה בצל"ח הנ"ל שביאר התוס' לשיטתם, ורש"י כשיטת הר"ן והרשב"א.
<b>ד"ה אלא - וי"ל דמ"מ כשנולדה בשבת הרי זו הכנה דגם בשעת לידה שייך הכנה, ועוד י"ל וכו':</b>
<b>טעם הדבר שהלידה גם חשיבא הכנה, והאם מדאורייתא או מדרבנן:</b>
<b>א.</b> תוס' ר"פ והרא"ש (סי' ז') ביארו טעם הדבר, משום שבעודה במעי אמה אינה ראויה לגדל אפרוחים והלידה מכשרתה לכך, והרא"ש הוסיף דגם טובה יותר לאכילה משנולדה, וביאר הקרבן נתנאל (אות צ') דהוצרך לטעם זה משום ביצים דספני מארעא שאין מגדלות אפרוחים. [וע"ע בדברינו על תוס' לעיל סוף ב: ד"ה מלתא]. וכתב הרא"ש דמהאי טעמא בעגל שנולד לא שייך ביה טעמים הנ"ל לאוסרו משום הכנה.
ויש לעיין דסתמות לשון תוס' משמע שעצם מעשה הלידה הוי הכנה גם בלא הטעמים הנ"ל, וכעי"ז לשון הרמב"ן במלחמות (סוד"ה ומצאתי לר"ר אפרים) "שהלידה כמו כן נקראת הכנה שמחמת לידתה אנו נהנין בה". אך אין לפרש כן, דא"כ גבי עגל שנולד ביו"ט נימא דהוי הכנה שאנו נהנין מלידתו, אלא על כרחך גם כוונת תוס' והרמב"ן כדברי הראשונים הנ"ל.
<b>ב.</b> הנה החילוק בין תירוצי תוס': דלתירוץ קמא הלידה ביום הראשון הוי הכנה מציאותית כדפרשינן, ולתירוץ השני הויא הכנה דינית גרידא, [כעין סברת התירוץ השני איתא נמי בתוס' לקמן ל: ד"ה עד]. והנה לפירוש השני פשוט שאינו אלא הכנה מדרבנן, אך יש לדון לפירוש הראשון האם הכנה דלידה היא דאורייתא או דרבנן - הרמב"ן הנ"ל וכן הרשב"א נקטו דאינה 'הכנה דרבה' ממש, דהא ביו"ט גופיה שנולדה מותרת מדאורייתא דהא יו"ט מכין לעצמו, ואינה אסורה אלא גזירה אטו יו"ט שאחר השבת כדלעיל ב:, ואיך יתכן שתאסר למחר מדאורייתא, אלא איסור הכנה דרבנן הוא. וכ"כ הר"ן שהוא הכנה דרבנן, אלא שהר"ן נקט כפירוש השני בתוס', ולפירוש זה פשיטא שהוא מדרבנן, והרמב"ן והרשב"א נקטו הכי גם לפירוש קמא.
ברם הים של שלמה כאן (סי' ג') נקט דלתירוץ קמא דתוס' הויא הכנה דלידה איסור דאורייתא, והמג"א (תקיג. ח.) כתב שכמדומה שלא ראה דברי הרמב"ן במלחמות הנ"ל, ושכן איתא בחינוך שהוא הכנה דאורייתא. אמנם גם הקרבן נתנאל (אות ז') נקט בהדיא [בתוך דבריו] דלפירוש קמא דתוס' הוי הכנה דאורייתא. והביא דבריו שער הציון (תקיג. טז.) וציין שכן משמע גם בחי' המאירי, וכן הוא פשטות הסוגיא דעירובין לח:, וציין שער הציון בשם מאמר מרדכי שכן גם דעת ה"ר יחיאל אחי הטור [הו"ד בטור סי' תק"ז, ועי"ש בב"ח שציין דכוונת ה"ר יחיאל כעין דאורייתא ולא דאורייתא ממש]. וראה גם ברמ"א (תקיג. ו.) שנקט בפשיטות דהוי הכנה דאורייתא.
וראה עוד חי' הצל"ח, ראש יוסף, שמחת יו"ט, חי' מנחת שלמה, ובהרחבה באפיקי ים (ח"ב סי' יח. א.).
<b>ג.</b> עי' באפיקי ים הנ"ל (ד"ה ובשכבר הימים) שהביא תירוצי האור זרוע המחודשים לישב קושית תוס', ודן בדבריו.
<b>ד"ה רבי יהודה - ואע"ג דפירשתי לעיל וכו' לא קשיא מהכא דהא דידיה והא דרביה</b> - עי' רשב"א לעיל סוף דף ג.
<h3>דף ד:</h3>
<h4>גמ'</h4>
<b>אמר ר' יוחנן עצים שנשרו מן הדקל בשבת אסור להסיקן ביום טוב:</b>
<b>א] שיטות הראשונים בטעם איסור עצים שנשרו מהדקל:</b>
<b>א.</b> מדברי תוס' ר"פ מבואר דטעם עצים שנשרו בשבת [או ביו"ט במימרא דלקמן] הוא משום דהן מוקצה לפי שהיו מחוברין בין השמשות. והרי"ף והרא"ש והרמב"ם (יו"ט ב. יא.) קרו ליה 'נולד', ולכאורה כוונתם נמי למוקצה דמחובר שעתה נתלש דאמרינן מיגו דאיתקצאי בין השמשות. וכן מבואר מפירוש רש"י (ד"ה ולא שרי, וד"ה אבל בדרבנן) דהאיסור דעצים משום מוקצה, וראה בדברינו לקמן (ד"ה הני מילי, אות ה') בשיטת רש"י. וכן משמע מתוס' כאן (ד"ה ותנן) דמיירי באיסור מוקצה שעיקרו דרבנן.
אך קשיא הא איתא בשבת (סוף קנו:) דר' יוחנן ס"ל כר' שמעון דלית ליה מוקצה. ותירץ תוס' ר"פ דבמוקצה דמחובר מודה ר' שמעון דהוי כגרוגרות וצמוקין שדחייה בידים. וכ"כ השטמ"ק, קרבן נתנאל (אות ק'), ופני יהושע. [והיינו כסברת רש"י לקמן כד: דמדלא תלשן מבעוד יום חשיב כדחייה בידים].
<b>ב.</b> סברא נוספת הזכירו הרי"ף והרא"ש, דעצים שנשרו נאסרו מגזירה שמא יעלה ויתלוש, וכ"כ בפי' הר"ח כאן. והמפרשים דנים בכמה נידונים בדבריהם:
* צ"ע למה בעינן תרי טעמי, וביאר הב"ח (תקז. ד.) דהכי קאמרי: אפילו היכא דליכא נולד כגון שדעתו עליהן או דהתנה בין השמשות, מ"מ אסור מדרבנן שמא יעלה ויתלוש. ועל דרך זה אוקי השטמ"ק בשם יש מפרשים, כגון שנשברו העצים במקצת מערב יו"ט ועתה בשבת נגמרו לישבר, דמשום מוקצה ליכא דהא יושב ומצפה שישברו, ואין איסורן אלא משום שמא יעלה ויתלוש.
והמג"א (תקז. ד.) כתב דשתי הסברות טעם אחד הם, ועי' ביאור מחצית השקל בדבריו. וראה מש"כ לבאר בזה הנתיב חיים בשו"ע שם, וכן בקרבן נתנאל (אות ר'). וראה עוד פני יהושע, חי' חת"ס, שמחת יו"ט, אגלי טל (קוצר לה. ה.), אפיקי ים (ח"ב סי' כ"ג), ואבן האזל (יו"ט ב. יא.).
* יש לעיין מה שייך בעצים גזירת שמא יעלה ויתלוש, לסברת תוס' לעיל ג. (ד"ה גזרה) דלא גזרו בדבר דבעי מרא וחצינא ושאין מתאווה לו כפירות וענבים. [והב"ח הנ"ל כתב דאכן זו דעת הרמב"ם שהזכיר רק 'נולד' ולא 'שמא יעלה ויתלוש']. מיהו לסברת השטמ"ק הנ"ל יש לישב דכיון שנשברו מקצתן מע"ש לא בעינן מרא וחצינא לגמור תלישתן. עוד י"ל כגון שצריך לעצים להסקה דהוי כפירות שתאב להן לאוכלן.
* עוד יש לעיין דהנה לפי דברי תוס' בשבת מה: (ד"ה דאית) ומשמעות רש"י לעיל סוף ב:, דגזירת פירות הנושרין היא רק באכילה ולא בטלטול [עי' בדברינו במתני' ריש מכילתין], מה שייך גזירה זו בעצים דלהסקה קיימי ולא לאכילה, והסקתן הוי כטלטול בעלמא. אמנם מהרש"א לקמן לג. נקט דשימוש במוקצה חשיב כאכילה ולא כטלטול.
* המפרשים הקשו למה הוצרכו הרי"ף והרא"ש בעצים שנשרו ביו"ט עצמו לטעמים הנ"ל, תיפוק ליה כיון דלדידן עצים שנשרו אסורין ביו"ט שלאחר השבת משום הכנה דרבה, גזרו נמי ביו"ט דעלמא משום יו"ט שלאחר השבת כדאמרינן לעיל ב: גבי ביצה. ותירצו דיש לגזור יו"ט לבד אטו יו"ט שלאחר השבת שנולד בו עצמו, אך לא כדהכא דהוא גזירה אטו נשרו בשבת דאסור ביו"ט, דבין נולד בשבת לנולד ביו"ט לא טעי אינשי.
ובאופן אחר תירצו, דהנה בתוס' לעיל ד. (ד"ה אלא) איכא שני טעמים לאיסור הכנה דביצה שנולדה בשבת דלא תאכל ביו"ט, ולטעם הראשון הבאנו [בדברינו על תוס' הנ"ל] פלוגתת הפוסקים אי אסור מדאורייתא, אך לטעם השני לכו"ע הוי מדרבנן, והכא גבי עצים שנשרו מהדקל שייך רק הטעם השני, הלכך כשנשרו ביו"ט עצמו הוי גזירה לגזירה דלא גזרו רבנן - עי' מהרש"א (ד.), מהר"ם שיף כאן, קרבן נתנאל (אות ר'), ושפ"א (ד.).
<b>ג.</b> חי' המאירי נקט דעצים שנשרו ביו"ט מיירי דנתלשו מאמש ונשארו בין הענפים, דאכתי גזרו כה"ג שמא יעלה ויתלוש. אך אין לפרש שהיו מחוברין ונתלשו ביו"ט, דהא כה"ג אסורין מדאורייתא שהרי מוקצין מחמת איסור תלישה וקמבטל איסורא דאורייתא. [המאירי אזיל כשיטת רש"י לעיל ב: דרבה אית ליה דמוקצה דאורייתא, מיהו רש"י גופיה פירש הכא דמוקצה דרבנן, ונראה משום דאף לשיטתו רבה בלבד הוא דס"ל הכי. וכ"כ הפני יהושע לפירש"י].
<b>ב]</b> כתבו הרי"ף והרא"ש דר' יוחנן דלית ליה הכנה דרבה הוצרך לסברא מיוחדת לאסור עצים שנשרו בשבת להסיקן ביו"ט, אבל לדידן אסור בלאו הכי משום הכנה דרבה. ויש לעיין דלכאורה אינו כסברת תוס' לעיל ב: (ד"ה והיה) דאיסור הכנה שייך רק בדבר חדש כביצה שנולדה, וראה בדברינו על תוס' שם.
מיהו לשיטת תוס' הנ"ל צ"ע מגוף סוגיין, דמאי קאמר "ואל תשיבני ביצה" והוצרך לחילוק, הא לא דמי כלל לביצה, דעצים שנשרו לא הוי דבר חדש. ואולי סברי תוס' דהכי נמי חשיבי כדבר חדש, וצ"ע.
והאם הך 'הכנה' דעצים שנשרו מן הדקל הויא מדאורייתא או מדרבנן - עי' בהרחבה באפיקי ים (ח"ב סי' יח. ג.) דתלי לה בפלוגתת ראשונים.
<b>עצים דלא חזו ליומייהו אי שרי להו למחר אתי למימר ביומייהו נמי שרו וכו' -</b> צ"ע הלא אף ביומייהו אינו אלא איסור דרבנן, ואיך גזר גזירה לגזירה - עי' חכמת מנוח, וע"ע צל"ח.
<b>אמר רב מתנה עצים שנשרו מן הדקל לתוך התנור ביו"ט מרבה עליהם עצים מוכנים ומסיקן:</b>
<b>א] מדוע נקט 'שנשרו לתוך התנור':</b>
יש שדקדקו להוכיח מלשון זו, שהותר דוקא כגון שיש כבר בתנור עצי היתר וא"צ אלא להוסיף ולבטלן [עי' בדברינו לקמן ד"ה הני מילי, אות א'].
וביאור הלכה (תקז. ב. ד"ה שלא יהיו) כתב שהחמד משה נקט שכל עיקר ההיתר רק בנפלו לתנור דאין לו עכשיו מקום לאפות פתו, ובעל כרחו צריך לפנות המוקצה לצורך אוכל נפש, אבל נתערבו בשדה עם עצי היתר לא נתיר לבטלן, וכ"כ נהר שלום, וכן איתא בחי' המאירי.
אך כתב ביאור הלכה שמדברי הפוסקים שלמדו מסוגיין לכל איסורי דרבנן דשרי לבטלן לכתחילה, מוכח שלא פירשו הכי, וכ"כ בשו"ע הגר"ז שאין לחלק בזה. וראה עוד שמחת יו"ט, וחי' מנחת שלמה.
<b>ב] האם מכיר עצי האיסור:</b>
הנה בכל הסוגיא מבואר שבתורת ביטול ברוב ממש איירי. וכתבו הרשב"א והר"ן דצ"ל שאינו מכיר עצי האיסור לאחר שנתערבו, דהא אין ביטול בדבר הניכר לעין.
מיהו הב"ח (תקז. ה.) והיש"ש (סי' ז') כתבו דלפי מאי דמסקינן שמקלא קלי איסוריה, יש להקל אפילו מכירן, כיון שההנאה באה לאחר שנשרף דמותר לבטלן אפילו ניכרין, אלא שהב"ח נקט דצ"ע למעשה, והביא דבריו המג"א (סק"ב), והמשנה ברורה (סקי"א) מצדד להקל, ועי' ביאור הלכה (ד"ה שלא יהיו).
ובדעת הרשב"א צ"ע דהוא עצמו בחידושיו (שבת כט.) וכן בשו"ת (ח"א סי' קס"ה) פירש דלאו מתורת ביטול ממש איירי, אלא הצריכו רוב שיראה כמטלטל ההיתר ולא האיסור, וטלטול המוקצה עצמו שרי דהוי כטלטול מן הצד - עי' מש"כ המהדיר לרשב"א כאן, ומה שציין המהדיר לרשב"א בשבת שם. וראה בחי' מנחת שלמה שהועתק מספר מאורי אש (פ"ב יז-יח).
<b>ג] האם עצים שנשרו בשבת שרי ביו"ט שלאחריו לרבות עצים ולהסיקן:</b>
נחלקו בזה הטור (תקז. ב.) ואחיו ה"ר יחיאל, ופלוגתתם היא כיון דכה"ג איכא איסור הכנה, דהשבת הכינה תלישת העץ לצורך יו"ט, האם חשיב איסור דרבנן דמותר לבטלו לכתחילה, או דאיסור הכנה זה הוי דאורייתא שאסור לבטלו.
ונחלקו בזה ראשונים ואחרונים - עי' בדברינו על תוס' לעיל ע"א (ד"ה אלא). ועי' ביאור הלכה (תקז. ב. ד"ה אפילו ע"י ביטול).
<b>ד] לכאורה איך מרבה עצים ומבטלן הא הוי מתקן ביו"ט:</b>
המג"א (שכג. יד.) נקט שאסור לבטל איסורין בשבת ויו"ט דהוי מתקן, והא דשרינן הכא משום דמקלא קלי איסורא כדמסקינן. אולם בהגהות חת"ס שם הביא בשם הצל"ח דאין איסור לבטל ביו"ט משום מתקן, דהא הוי תיקון לצורך אוכל נפש. וכן נקט שער המלך (יו"ט ב. ו.). וראה עוד בענין זה בדברינו לקמן ט. ד"ה אבוה דשמואל, אות א'.
<b>והא קא מהפך באיסורא -</b> תוס' לקמן ח. (ד"ה אמר רב יהודה) כתבו דמותר לטלטל מוקצה לצורך אוכל נפש ושמחת יו"ט, וצ"ע א"כ הכא נמי מהפך ומטלטל עצי המוקצה לצורך אוכל נפש - עי' שפ"א שם, וחי' מנחת שלמה כאן.
<b>כיון דרובא דהיתרא נינהו כי קא מהפך בהיתרא קא מהפך -</b> מהר"ם שיף הקשה וכי לא ידע דרובא דהיתרא נינהו, ועוד אמאי לא הקשה תיכף 'והא קמבטל איסורא לכתחילה' - עי' מש"כ לבאר מהלך הגמ', ועל דבריו יעוי' הגהות חשק שלמה, ועמק ברכה (יום טוב אות ה'), וראה עוד חי' מהר"י אבוהב ומהר"ם גלאנטי.
<b>והא קא מבטל איסורא לכתחילה ותנן אין מבטלין איסור לכתחילה:</b>
<b>א]</b> אין לשון זו שנוי במשנה בשום מקום, אלא דהכי ילפינן ממתני' דתרומות (פ"ה מ"ט) שהביאו רש"י ותוס' - כ"כ בפי' הר"ש שם. וראה בחדרי דעה (צט. ה.) אמאי לא הביא הר"ש ממשנה דערלה (פ"א מ"ו).
ויש לעיין מה ראיה יש מתרומה לשאר איסורין, הלא בתרומה איכא דין מיוחד ד'משמרת תרומותי' - עי' קהלות יעקב (סי' ג. ב.).
<b>ב] הא דאין מבטלין איסור לכתחילה הוא מדאורייתא או מדרבנן:</b>
נחלקו בזה הראשונים, עי' בזה בש"ך (יו"ד צט. ז.).
והנודע ביהודה (תניינא יו"ד סי' מ"ה) כתב שנחלקו רק בתערובת לח בלח דאיכא איסור טעם, אך לערב גוף האיסור כגון יבש ביבש לכו"ע אסור מן התורה. ברם בהגהות יד אברהם בשו"ע שם ציין לפירוש הרע"ב והרא"ש (ערלה פ"א מ"ו) דמשמע דאף תערובת יבש ביבש אין אסור אלא מדרבנן, עי' בדבריו.
והקשה הפרשת דרכים (דרוש י"ט) דביומא פג. נחלקו תנאים לענין חולה שיש בו סכנה דמאכילין אןתו הקל הקל, דאם יש לפנינו תרומה וטבל איזהו הקל שביניהם. ולכאורה אמאי לא יפריש את התרומה ויחזור ויערבנה עם החולין וינצל משני האיסורין, דלא מיבעי לסוברין דאין מבטלין איסור לכתחילה הוא מדרבנן בעלמא, אלא אף לסוברים דהוי מדאורייתא מ"מ אינו אלא איסורא בעלמא ואפילו לאו ליכא, ועדיף שיעבור ע"ז משיעבור איסור טבל או תרומה.
ובאבני מלואים (חלק השו"ת סי' י"ח) מחדש דלבטל התרומה הוי איסור דאורייתא משום 'משמרת תרומותי'. ועי' מה שהשיג המגיה שם. וראה עוד בזה בשאילת יעב"ץ (ח"א סי' קל"ה), שו"ת חת"ס (יו"ד סי' שי"ט), קהלות יעקב (סי' ג'), ומנחת שלמה (קמא סי' ס', ובחידושיו כאן).
<b>ג] עבר וביטל:</b>
הטור ושו"ע (יו"ד צט. ה.) כתבו דעבר ובטלו לאיסור, אם בשוגג מותר ואם במזיד אסור כדאיתא במתני' דתרומות (פ"ה מ"ט), והוסיפו הטור ושו"ע דבמזיד אסור למבטל עצמו או למי שנתבטלו לו, ולשאר כל אדם מותר. ועי' ב"י במקור דין זה, והקשה פסקי הטור דסתרי אהדדי, ועי' ט"ז (סק"ח) שהביא מקור אחר מירושלמי, ויישב דברי הטור.
<b>ד]</b> בפי' הר"ח כתב "ואע"ג דקי"ל אין מבטלין איסור לכתחילה <b>ביו"ט</b>", ותמה בהערת החש"ל דלבטל איסור לכתחילה אפילו בחול אסור. וראה מש"כ בזה בחי' מנחת שלמה (הועתק מספר מאורי אש, אות ג').
<b>הני מילי בדאורייתא אבל בדרבנן מבטלין:</b>
<b>א] האם דוקא כשהתחיל כבר האיסור להתערב:</b>
הרמב"ן והר"ן הביאו יש מפרשים דמבטלין איסור לכתחילה בדרבנן רק היכא שכבר נתערב בפחות משיעור ביטול, וכה"ג שרי להוסיף ולבטלו, וכתב הר"ן דאיכא נוסחי דגרסי "עצים שנשרו מן הדקל <b>מוסיף</b> ומרבה עליהם עצים מוכנים". והראש יוסף דקדק כן מדנקט "נשרו <b>לתוך התנור</b>", משמע שיש שם כבר עצים נוספים. [וראה עוד בדברינו לעיל ד"ה אמר רב מתנה, אות א']. אך כתב הרשב"א דיש אומרים דמבטלין ממש לכתחילה בכל גווני.
ולהלכה - השו"ע (יו"ד צט. ו.) פסק כדעה קמייתא, וכ"כ המג"א (או"ח תקז. א.). מיהו המשנה ברורה (סקי"א) הביא דעת הפוסקים המקילין דאפילו לא היה בתנור עצים כלל, ועי' ביאור הלכה (ד"ה שלא יהיו).
<b>ב] האם רק כשמקלא איסוריה:</b>
בסמוך אמרינן לדברי רב אשי דס"ל דבר שיש לו מתירין אפילו מדרבנן לא בטל, דשאני הכא דמקלא קלי איסוריה [כלומר שהנאת האפיה באה לאחר שכלה האיסור]. ומדברי תוס' (ד"ה ותנן) מוכח דדוקא בדבר שיש לו מתירין איצטריך האי סברא, אבל בשאר איסורי בכל גווני מבטלין לכתחילה איסור דרבנן, ומתוך כך הקשו ודנו גבי עיגול דהוי תרומת פירות דרבנן, וגבי חצי שיעור חֵלב אמאי לא מבטלין לכתחילה, ונקטו דשרי רק איסור שעיקרו דרבנן ולא שעיקרו דאורייתא.
ברם הרא"ש (סי' ג') נקט דסברת 'מקלא קלי' אמרינן לכו"ע, ולא שרי לבטל איסור דרבנן לכתחילה אלא היכא דמקלא קלי איסוריה. [והרשב"א והר"ן הקשו דבבכורות כז. איתא דתרומת חו"ל מבטלה ברוב]. וכתב הקרבן נתנאל (אות ש') שבמהרש"ל ביש"ש (סי' ז') איתא שדברי הרא"ש הן כנגד כל המחברים, ותמה הקרבן נתנאל והביא חבל ראשונים ופוסקים דסברי כהרא"ש. וכן דעת הטור (תקז. ב.), ועי' בב"ח שם.
ולהלכה - השו"ע (יו"ד צט. ו.) פסק להקל, והרמ"א פסק להחמיר כהרא"ש והטור ושאר ראשונים.
והקשה הט"ז (סקי"ב) דלגבי מותר השמן דנר חנוכה סותר השו"ע שיטתו, ופסק לאסור לבטל כיון דלא מקלא איסוריה אף דהוי איסור דרבנן. והש"ך (סקי"ט) כתב בדוחק דשמא התם כיון שהוקצה למצותו חמיר טפי. והמג"א (סי' תרע"ז) כתב דאפשר דשמן של חנוכה חמיר דהוי כיש לו מתירין שיכול לשמרו לחנוכה הבא.
וראה עוד מש"כ בנקודות הכסף (יו"ד סי' צ"ט), הגהות רעק"א שם (מהשמטות), הגהות מטה יהונתן שם, חוות דעת (שם סק"ח), ישועות יעקב (סי' תרע"ז), בית הלוי (סוף הקונטרס לחנוכה), וקהלות יעקב (סי' ג. א.).
<b>ג] דבר חשוב באיסור דרבנן האם מותר לבטל לכתחילה:</b>
החלקת יואב (תניינא סי' ה' ד"ה ועלה) נקט שמותר, אבל בפרי חדש (יו"ד צט. ב. ד"ה נמצינו) מבואר דאסור.
<b>ד] במידי דאכילה:</b>
דעת המרדכי (סי' תרמ"ח) בשם רשב"ם דבמידי דאכילה אין מבטלין איסור לכתחילה אפילו מדרבנן, אלא רק כגון עצים דסוגיין. וכ"כ השטמ"ק בשם רש"י [שאינו לפנינו]. ולשיטתם מיושב נמי קושית תוס' דהכא ד"ה ותנן.
<b>ה] צ"ע הא לרש"י מוקצה דאורייתא:</b>
שיטת רש"י דהוי הכא איסור דרבנן דמוקצה [עי' בדברינו לעיל ד"ה אמר ר' יוחנן, אות א'], והקשה הפני יהושע הלא שיטת רש"י גופיה לעיל ב: דרבה סבר מוקצה דאורייתא, וכתב דצ"ל שרבה פליג על מימרא דרב מתנה דהכא.
אמנם יעוי' בשטמ"ק לעיל ב. שהביא לשון רש"י השייך לסוגיין וז"ל "אבל בדרבנן כגון מוקצה דאיסור טלטול דלאו בר אכילה כי הכא", כלומר רבה קאמר רק במידי דאכילה דבעי הכנה טובא והוי מוקצה מדאורייתא, אבל טלטול עצים אף שהן לצרכי הסקה ואפיה, מוקצה שלהן הוי דרבנן גרידא. וכ"כ אפיקי ים (ח"ב סי' י"ז), ודקדק לשון רש"י כאן (ד"ה אבל מדרבנן) "כגון מוקצה <b>דהכא</b>", וכוונתו דדוקא מוקצה דהכא דלטלטול אינו אלא מדרבנן. וע"ע בדבריו. וכעי"ז כתב גם בחי' מנחת שלמה כאן.
<b>ה"מ היכא דאיתיה לאיסורא בעיניה הכא מקלא קלי איסורא:</b>
<b>א] האם גם לטלטלן להפך בהן שרי רק כשמקלא איסורא:</b>
יש לעיין הלא לכאורה קושית הגמ' היתה גם על איסור טלטול דמהפך בעצים, א"כ מה משני דמקלא קלי איסורא, הא מ"מ מהפך הוא בעצים שעוד לא נשרפו. וביאר הראש יוסף דהכי קאמר: דרב אשי לא החמיר לאסור דבר שיש לו מתירין אלא באוכל גוף האיסור, אך כשגוף האיסור נשרף לא אסר הנאה מחום האיסור הנשרף, וה"ה דלא אסר טלטול בעלמא. וראה עוד בפמ"ג (במשב"ז יו"ד צט. יב.).
והנה כן משמע מדברי הר"ן, וכן מפורש במשנה ברורה (תקז. יא.) דתיכף משנתבטלו עצי המוקצה מותר להפך בהן אף שלא הדליקן עדיין. ונמצא השתא גדר סברת 'מקלא קלי איסורא', דכיון שעתיד לישרף ולכלות הלכך כבר עתה שרי להפך בהן, וכן לבטלן לשיטת הרא"ש והטור [שהבאנו לעיל ד"ה הני מילי, אות ב') שעצם ביטול האיסור לכתחילה שרי נמי למסקנא רק מטעם דקלי איסורא.
ברם בשער הציון (כ"ז) הביא שיטת החמד משה דלמסקנא דמקלא קלי איסורא אסור להפך בהן עד שיהיו גחלים, ולפי"ז 'מקלא קלי איסורא' פירושו דרק לאחר שכלה בפועל ונשרף באה הנאתו, לפיכך שרי דגוף האיסור כבר אינו בעולם. אך צ"ע דא"כ היאך שרי כלל לרבות עצים ולבטל עצי האיסור לשיטת הרא"ש, דהא מבטלן לעצי האיסור כשהן עדיין בעין, ולא משמע דשרי להרבות רק כשנעשו גחלים, דהא לשון הגמ' "מרבה עליהם ומסיקן".
מיהו הנה לשון הר"ח "אבל הני עצים כבר נשרפו ולפיכך בטלי ושרי למיפא בתנורא", ומשמעות לשונו דההיתר להפך בהן וליהנות מהן הוא רק לאחר שכבר נשרפו ובטלו מן העולם. אמנם בלאו הכי צ"ע [כהערת החשק שלמה] דבתוס' פסחים כו: (ד"ה חדש) מבואר דמוקצה הוא איסור אכילה וטלטול ואינו איסור הנאה, ולכן המבשל בשבת בשוגג יאכל בו ביום ולא אמרינן יש שבח מוקצה דהגחלים בפת. ויש לדחוק כמש"כ לעיל דאין כוונת הר"ח דשרי רק לאחר שכלו העצים ממש ונתבטלו, אלא ר"ל דכל מקום שהאש בוערת בעץ ונהנה הימנו כבר כלה מן העולם ונתבטל, ונמצא ההנאה באה לאחר כילויו אף שגוף החפצא אכתי בעולם.
וראה בקהלות יעקב (סי' ד') שהרחיב בענין זה, ולישב בשני אופנים פי' הר"ח עם דברי התוס' בפסחים.
<b>ב] להתחמם בהן וליהנות מאורן:</b>
מבואר בסוגיין דמותר לאפות בעצים הללו משום שהנאת האפיה באה אחר שנשרף האיסור וכלה. ונסתפק המג"א (תקז. ג.) האם מותר להתחמם בהן או ליהנות מאורן, וכתב שמדברי הרא"ש משמע דכה"ג חשיב הנאתן קודם שכלה האיסור, ולכן נקט גבי לפידים שיכול לבטלן ברוב, אך לא כתב כן גבי פתילות, אולם י"ל שדוקא ליהנות מאורן אסור אבל להתחמם שרי, לפי שההנאה מן החום באה לאחר שכלה האיסור. ועי' מחצית השקל.
מיהו דברי המג"א צ"ע כמש"כ לעיל, דהלא מותר לבטל עצי האיסור עוד קודם שנשרפו משום סברת 'קלי איסורא' [לדעת הרא"ש הנ"ל דלביטול כל איסור בעינן לסברת מקלא קלי], וכן מותר להפך בהן כיון שכבר נתבטלו וליכא איסורא, וא"כ יהא מותר גם ליהנות מהן בכל גווני כיון שכבר נתבטלו, וכן הניח בתמיה ביאור הלכה (ד"ה מרבה עליהם), אך כתב דניחא לסברת החמד משה שהבאנו לעיל.
ולענין הלכה - עי' משנה ברורה (סק"ח), וע"ע שמחת יו"ט.
<b>ג] מקלא קלי איסורו בהקדש:</b>
הקהלות יעקב (פסחים סי' י"ט) הוכיח ממשנה דתרומות (פ"ט מ"ד) שבאיסור הקדש לא אמרינן מקלא קלי איסורו, ומשום כך בגידולי הקדש איכא קדושה אף שכבר מקלא קלי גוף הראשון, לפי שאף בגדולין עדיין יש זכות ממון להקדש בדבר עד שיפדו, עי' בדבריו.
<b>ד] איסור שנולד בתערובת:</b>
המרדכי סופ"ק דשבת (והובא ברמ"א יו"ד קב. ד.) כתב דאיסור שנולד בתערובת [כגון יין שזב בשבת מענבים המונחים בתוך יין] בטל אפילו שיש לו מתירין, ודימה זאת לעצים שנשרו מן הדקל דמותר להסיקן ביו"ט ע"י שמרבה עצים מוכנים ומבטלן כיון שאין האיסור בעין אע"ג שהעצים המוקצין הן בעין.
ובפלתי (שם סק"ח) תמה על הדמיון לעצים הנושרים. ובמנחת פתים (שם) וכן במשכנות יעקב (יו"ד סי' ל"ה) ביארו שהמרדכי הבין דאף שהעצים הם בעין, כיון שעיקר הנאתן אינו אלא בחום היוצא לאחר שריפתן לאחר שקלי איסוריה, הלכך הוי כליתא לאיסור בעיניה וכנולד לכתחילה בתערובת. מיהו לפי"ז לכאורה אין להוכיח לאיסור בעלמא שנמצא בעין אלא שנולד בתערובת. (פירות תאנה).
<b>אתמר שני יו"ט של גליות רב אמר נולדה בזה מותרת בזה:</b>
א. הרמב"ם (יו"ט א. כד.) והשו"ע (תקיג. ה.) פסקו כדעת רב, וצ"ע דלענין לערב ולהתנות [בסוגיא לקמן ו. יז.] פסק הרמב"ם גופיה (שם ו. יד.) שבזמן הזה שיו"ט שני אינו מספק אלא מנהג בלבד אין מועיל תנאי, לפי דמשום מנהג הויין שני הימים כודאי יו"ט, ולפי"ז הכא נמי הביצה שנולדה בזה צריכה להיות אסורה בזה, וכן הקשה הלחם משנה (ו. יד.), ועי' מש"כ בחי' רבינו חיים הלוי שם, וראה עוד בדברינו לקמן יז. ד"ה אמר רחב"א, אות ב'.
<b>ב.</b> כתב הרמ"א (תקיג. ה.) בשם מהרי"ל, דאי איכא שני יו"ט אחר השבת, ונולדה ביצה בשבת מותרת ביו"ט שני, שהרי אפילו נולדה ביו"ט ראשון מותרת בשני. וצ"ע דהתם שאני שאחד מהם ממה נפשך חול, אך כשנולדה בשבת ואוכלה ביו"ט שני, שמא היו"ט שני הוה קדש ונמצא שהוכן מיום קדוש ליום קדוש - עי' קהלות יעקב (סי' א. ג.).
<b>ורב אסי אמר נולדה בזה אסורה בזה, לימא קא סבר רב אסי קדושה אחת היא:</b>
'קדושה אחת' דסוגיין אינה כ'קדושה אחת' דלעיל ע"א לענין שבת ויו"ט הסמוכין, דהא רב סבר בתרוייהו ב' קדושות הן, ואע"פ כן לעיל אסר משום הכנה דרבה והכא שרי, אלא לעיל כל יום הוא קדוש ודאי מדאורייתא, אך הנידון האם כשהן סמוכים חשיבי קדושה אחת מן התורה, אבל הכא מדאורייתא יום אחד קדש והשני חול, והנידון האם רבנן שוינהו יו"ט מדבריהם וכיומא אריכתא, או דבאמת חול הוא אך מספק נהגו בו קדש, וממילא ביצה מותרת בשני, ואף האידנא דידעינן בקביעא דירחא אינו אלא מנהגא ביו"ט שני, הלכך הביצה מותרת כפי שנהגו עד עתה.
<b>והא רב אסי מבדיל מיו"ט לחבריה, רב אסי ספוקי מספקא ליה ועביד הכא לחומרא והכא לחומרא:</b>
<b>א.</b> יש לעיין הלא ספיקא דרבנן לקולא ואמאי עביד לחומרא להכא ולהכא - עי' מצפה איתן בהרחבה.
<b>ב.</b> הקשה השטמ"ק בשם הריטב"א איך משום ספיקא היה אומר הבדלה דאיכא ספק ברכה שאינה צריכה. ותירץ שהיה מבדיל באמצע התפילה ולא עושה ברכה בפני עצמה, א"נ כיון שמדאורייתא חול גמור הוה וחזי להבדלה, נמצא חיוב הבדלה דאורייתא ואיסור ברכה לבטלה דרבנן ומברך מספק.
וראה עוד מהר"ם שיף, חי' חת"ס, חי' מנחת שלמה, וברכת אברהם.
<b>ג.</b> בהא דנקט השטמ"ק דחיוב הבדלה ביו"ט דאורייתא - עי' בקובץ שיעורים (י-יב) שהרחיב בענין זה אי קידוש והבדלה דיו"ט הוי מן התורה, וע"ע פמ"ג (בא"א סוס"י רצ"ו), מרומי שדה, והערת המהדיר לשטמ"ק.
<b>ד.</b> הנה רש"י כתב שהיה מבדיל 'בין קדש לחול', וצ"ע איך לא חש דאתי לזלזולי ביו"ט שני - עי' בדברינו לקמן ד"ה מ"ט עבדינן, אות ב'.
<b>בראשונה היו משיאין משואות משקלקלו הכותים וכו' ואילו בטלו כותים עבדינן חד יומא -</b> צ"ע היכי פשיטא ליה הא - עי' רש"ש שדייקא מדנקטה המשנה מאי דהוה בראשונה.
<b>והיכא דמטו שלוחין עבדינן חד יומא -</b> צ"ב מאי ראיה מהא, הלא מ"מ אפשר לומר דכל היכא דלא מטו שלוחין הטילו עליהם חכמים חק קבוע שיהו עושין לעולם שני ימים, וקדושה אחת הן. וצ"ל שלא היה הדבר קבוע, ויש מקומות שהיו מגיעין בשנה זו ולא בשנה אחרת, א"כ לא יתכן שיעשו הדבר קבע לעולם שני ימים - עי' מהר"ם. ועי' הגהות גנזי יוסף שפירש בע"א, וע"ע רש"ש.
<b>והשתא דידעינן בקביעא דירחא וכו':</b>
<b>בגדר אנן בקיאין בקביעא דירחא:</b>
<b>א.</b> מפרש תוס' רי"ד דודאי אין אנו חכמים יותר מדורות הראשונים להיות בקיאין בחשבון המולד, אלא שדורות הראשונים היו רשאין לקדש החודש רק עפ"י הראיה, לכך היה ספק לכל הגולה אימתי קבעו בי"ד הגדול את החודש, אבל האידנא שבטל בי"ד הגדול ואין עושין עפ"י הראיה, אנו בקיאין בקביעא דירחא עפ"י החשבון.
וכתב חי' הרא"ה דהלל בנו של ר' יהודה הנשיא בן רבן גמליאל בנו של רבינו הקדוש, תיקן חשבון העיבור שבידינו כשראה הסמיכה מתמעטת, וקידש כל ראשי חודשים ומועדים הבאים לעולם עד שתחזור עטרה ליושנה, ורשאי בי"ד לעשות כן כדאיתא בסנהדרין יב.
ונחלקו בזה ראשונים: דעת הרמב"ם (קדוש החדש פ"ה ב-ג) דהוא הלכה לממ"ס דבזמן שאין בי"ד מעברין שנים וקובעין חדשים עפ"י החשבון, אך דעת הרמב"ן (בסה"מ מצוה קנ"ג) דלא נאמרה הלכה מסוימת דחשבון, אלא דהלל הנשיא שהיה בי"ד האחרון תיקן חשבון העיבור שבידינו. ועי' חי' מרן רי"ז הלוי (הל' קדוש החדש, בסו"ד), ומשמר הלוי כאן. וראה עוד הערת המהדיר (29) לחי' הרא"ה.
<b>ב.</b> והנה כתבו תוס' סוכה מג. (ד"ה לא) דהא דאיתא התם "אנן לא ידעינן בקביעא דירחא", לאו משום דבאמת לא ידעינן, אלא כדאמרינן הכא דמשום זימנין דגזרו גזירה ואתי לאקלקולי עשאום כאילו לא ידעינן בקביעא דירחא, עי' בדבריהם.
אולם בחי' הרא"ה כאן כתב דבסוכה מיירי בזמן שהיו מקדשין עפ"י הראיה, ובסוגיין מיירי אחר שהתקין הלל בנו של ר"י הנשיא חשבון העבור שבידינו וקידשו לדורות. והשטמ"ק כאן הביא שני הפירושים. וראה עוד ריטב"א בסוכה שם.
<b>ג.</b> הקשה המנחת חינוך (ש"א) דברמב"ם (קידוש החדש ה. ג.) מבואר שבימי חכמי המשנה וכן בימי חכמי התלמוד עד ימי אביי ורבא היו סומכין על קביעות א"י, והחשבון שהתחילו כל ישראל לחשב הוא לאחר מכן שחרבה א"י ולא נשאר בה בי"ד קבוע. וא"כ בימי ר' זירא ורב אסי דסוגיין שקדמו לאביי ורבא היו עדיין מקדשין עפ"י הראיה [וכן מבואר בהדיא בר"ה כ: כא.]. ואכן בחי' חת"ס פירש דמיירי הכא בזמן שבי"ד קדשו החודש, ומ"מ היו בקיאין לחשב אימתי תראה הלבנה, וקאמר ר' זירא כיון דאיכא רוב גמור שנתקדש החודש מ"ט עבדינן תרי יומי, אלא מוכח כרב אסי שתקנת חכמים היא לעשות יו"ט מספק ולא לסמוך על הרוב. [ואפשר שזו גם כוונת רש"י ד"ה קים לן בקביעא דירחא, ודוק].
מיהו החזו"א (או"ח סי' ק"ל) כתב דבמקומות שלא היו השלוחים מגיעים כמו בבבל סמכו כבר אז על החשבון, ורק במקומות שהגיעו השלוחים קדשו עפ"י הראיה, ומוכח הכי מדברי תוס' ר"ה כא: (ד"ה לוי). ועי' מש"כ בספר ברכת אברהם.
<b>מ"ט עבדינן תרי יומי משום דשלחו מתם הזהרו במנהג אבותיכם בידכם זמנין דגזרו המלכות גזרה ואתי לאקלקולי:</b>
<b>קובץ בענייני ב' יו"ט של גלויות:</b>
<b>א] יסוד דין יו"ט שני הוא מנהג בעלמא או תקנה קבועה:</b>
תוס' סוכה מד: (ד"ה כאן) נקטו דיו"ט שני של גלויות הוא מנהג בעלמא כדמוכח בסוגיין, ורצו להוכיח מכך דמברכין אפילו על מנהגא בעלמא, אך דחו דטעמא דאין מברכין על מנהג משום דא"א לומר 'וציונו', ויו"ט שני של גלויות אין בו 'וציונו' אלא רק קידוש להזכרת היום בתפילה וברכת המזון, ואי משום דמברך על תקיעת שופר ביו"ט שני דר"ה, התם חמיר טפי משני יו"ט של גלויות דקדושה אחת הן.
והר"ן השיג ע"ז דלדידן דידעינן בקביעא דירחא אין חילוק בין ר"ה לשאר יו"ט, אלא מנהג אבותינו בידינו כך הוא לנהוג בכל יו"ט ב' קדושות ובר"ה קדושה אחת, ועוד כיצד מברכין ברכת המצה ביו"ט שני של פסח, [ועי' גליון הש"ס סוכה מד:]. לפיכך מסיק הר"ן דאין קושיא כלל משני יו"ט, דלאו 'מנהג' הוא אלא תקנה קבועה שינהגו מנהג אבותיהם בידיהם לפיכך שפיר מברכים 'וציונו'.
וכעי"ז כתב השטמ"ק כאן וז"ל "ואע"ג דאמנהגא לא מברכינן ואנו מקדשין ומברכין ביום שני, היינו משום שהוא יסוד חכמים, וכשגזרו עלינו לנהוג כמנהג אבותינו כך גזרו עלינו לנהוג בו באיסור מלאכות ותפילות וברכות".
וראה בחי' מרן רי"ז הלוי על הר"מ (הל' ברכות) שדקדק לשון הרמב"ם בכמה מקומות שדעתו כדעת תוס' דיו"ט שני בעיקר תקנתו דין תורת 'מנהג' עליו, והדרא קושיא כיצד מברכין 'וציונו', וגם אין לומר כחילוק אחר דתוס' שרק על מנהג ערבה אין מברכין, דהא שיטת הרמב"ם מפורשת שבכל דבר שהוא מנהג אין מברכין. וכתב לבאר דטעמא דאין מברכין על מנהג לשיטת הרמב"ם אינו משום דא"א לומר 'וציונו' כמש"כ רש"י ותוס' בסוכה, אלא משום דרק על 'מצות' מברכין ולא על 'מנהגים', ולפי"ז יו"ט שני אמנם ביסוד תקנתו דין תורת 'מנהג' עליו, אבל מ"מ המצות הנוהגות בו כגון אכילת מצה ותקיעת שופר יש להם שֵם 'מצוה' בעיקר מהותן אלא שיסוד חיובן הוא מתורת 'מנהג', ועל כן לענין הברכה אזלינן בתר מציאות חפצא הדבר שהוא 'עשיית מצוה' ולא 'קיום מנהג'. וראה עוד חי' חת"ס כאן.
<b>ב] לכאורה מחשש זה שיגזרו על עסק התורה וישתכח סוד העיבור [כדפירש"י], יש לגזור לעשות ב' ימים גם בא"י?</b>
בפשטות בחו"ל שנהגו כבר ב' ימים השאירו המנהג מחשש זה דשמא ישכחו, אבל בא"י שנהגו יום אחד, לא תקנו ב' ימים מחשש בעלמא על העתיד. אמנם יעוי' משך חכמה (שמות יב. ב.) שנתן בזה טעם מחודש מדוע גזרו רק בחו"ל יו"ט שני.
<b>ג] המנהג בא"י בזה"ז במקומות שלא הגיעו שלוחי בי"ד ובמקומות המסופקים:</b>
הריטב"א (ר"ה יח. סוכה מג.) כתב דאף בזמן שהיו מקדשים עפ"י הראיה היו מקומות בא"י שלא הגיעו שלוחי בי"ד והיו עושין שני ימים, והיו מקומות בחו"ל הסמוכים לא"י שהיו מגיעין שלוחים ועושין יום אחד, ומ"מ משתיקן הלל הלך אחר הרוב, ובא"י שברובה היו השלוחים מגיעים עושים יום אחד, ובחו"ל שברוב מקומות אין מגיעין עושין שני ימים.
אולם הרמב"ם (קדוש החדש פ"ה ט-יא) נקט שאין חילוק בין א"י לחו"ל, אלא כל מקום שהיו שלוחים מגיעין עושין יום אחד, ושאין שלוחים מגיעין עושין שני ימים, ואפילו הוא סמוך לירושלים ולא היו מגיעין השלוחים לפי שלא היה מקום ישוב ובזמן הזה נתישבו שם. ובמהדו' הר"ש פרנקל ציינו לשאילת יעבץ (סי' קס"ח), ברכי יוסף (סי' תצ"ו), ואבני נזר (או"ח ח"ב שצב. ט.).
וראה בספר שלמי תודה (יו"ט כג. ב.) דמהשערי תשובה בשם מהר"ט צהלון משמע שלדעת הרמב"ם במקום המסופק בא"י אם הגיעו שלוחים יש לעשות האידנא שני ימים, אולם החזו"א (או"ח קל"ב א-ד) כתב דבא"י אף להרמב"ם בכל מקום שהוא ספק עושין רק יום אחד, ובלאו הכי בשל סופרים הלך אחר המיקל וכדעת הריטב"א דבכל גווני עבדינן יום אחד.
<b>ד] מדוע אין מבדילין מיו"ט ראשון ליו"ט שני של גלויות:</b>
הקשה הרשב"א כיון דסבירא לן דיו"ט שני של גלויות חול הוא ואינו אלא מנהגא בעלמא, אמאי לא מבדילין במוצאי יו"ט ראשון כדהוה מבדיל רב אסי לעיל. ותירץ דחיישינן דילמא אתי לזלזולי ביו"ט שני, ורב אסי לא חייש לזלזולי, עי' בדבריו. וכ"כ הריטב"א סוכה מז. (ציון גלהש"ס) דרב אסי לא חייש לזלזולי.
מיהו בשטמ"ק (ד"ה והא) כתב דאף רב אסי לא היה חותם "המבדיל בין קדש לחול" כי היכי דלא ליזלזלו ביה, אלא היה חותם "בין קדש לקדש", או "בין קדש חמור לקדש קל", ואף רש"י (ד"ה והא) שכתב "בין קדש לחול" רישא דאבדלתא נקט, אבל באמת היה חותם כנ"ל.
וחי' הרא"ה כתב דאין מבדילין אלא משבת ליו"ט שזה אסור בכל המלאכות וזה מותר במלאכת אוכל נפש, ואין מבדילין בשני יו"ט של גלויות ששוין באיסורן, אלא שזה דאורייתא וזה דרבנן.
וראה עוד חי' הצל"ח, מנחת חינוך (שא. ד.), קובץ שיעורים, ובן יהוידע.
<b>ה] עשיית מלאכה בבין השמשות דיום ראשון:</b>
ביאור הלכה (ריש סי' תק"ג) כתב בשם הפמ"ג דאסור לאפות ולבשל ביה"ש של יום הראשון דשמא יום הוא. ודבר זה הוא נידון גדול בפוסקים, וראשיתו בספק הרעק"א (נדרים סט:, ובשו"ע תצה. א.), וראה בהרחבה בפסקי תשובות (סי' תקג. ג.), ובהערה (7) במשנ"ב מהדו' 'דרשו' לסי' תק"ג.
<b>ו] שני יו"ט של גלויות בעצרת דשבועות:</b>
הנה בשבועות עבדינן נמי שני יו"ט של גלויות [וכדאיתא בפסחים נב. ותענית כח:] אף דבעצרת ליכא ספיקא דיומא אימתי קדשו בי"ד החודש, דהא לא תליא ביום מסוים בחודש סיון אלא ביום החמישים משעת הקרבת העומר [עי' תוס' ר"ה יח. ד"ה על], וכתבו הרמב"ם (קדוש החודש ג. יב.) והריטב"א (ר"ה יח.) דהוא כדי שלא לחלוק בין המועדות, ואם יעשו בעצרת יום אחד יבואו כמו כן לעשות בסוכות. וראה בזה אור שמח (ת"ת ו. יד.), שלמי תודה (חג השבועות סי' ה'), וברכת אברהם כאן.
ולענין שני יו"ט דראש השנה - עי' בדברינו לקמן ה: ד"ה רבא אמר, אות ב'.
<b>ז] בן חו"ל ובן א"י ביו"ט שני דגלויות:</b>
בשערי תשובה (תצו. ב.) הביא ספק מהר"י צהלון (סי' קל"ט) אם שרי לבן חו"ל לבשל ביו"ט שני של גלויות עבור בן ארץ ישראל, דלכאורה כיון שאצל בן א"י היום הוא חול הוה כמבשל מיו"ט לחול. והביא בשם ספר שלמי חגיגה להתיר.
עוד הביא השערי תשובה מחלוקת הפוסקים האם מותר לבן חו"ל הנמצא בא"י לומר ביו"ט שני דגלויות לבן א"י לעשות עבורו מלאכה. וראה בהרחבה בהערה (20) במהדו' 'דרשו'.
עוד הביא השערי תשובה (בסוף דבריו) מחלוקת הפוסקים אם בן א"י יכול להוציא בני חו"ל בתפילת יו"ט כשאינם יודעים להתפלל בעצמם. והרחבה בענינים אלו יעוי' בשלמי תודה (יו"ט סי' כ"ב).
ובגדר בן א"י ובן חו"ל יעוי' בשערי תשובה הנ"ל, ובמשנה ברורה (סקי"ג), ובהערה (27) מהדו' 'דרשו', ובהרחבה בפסקי תשובות לסי' תצ"ו.
<h4>רש"י</h4>
<b>ד"ה הלכתא - והשלישי בשני יו"ט של ר"ה נחלק להחמיר -</b> צ"ע דלענין שני יו"ט של ר"ה לא נחלקו, אלא רב ושמואל דאמרי תרוייהו. וצ"ל דר"ל דרב נחלק על רבה לקמן ו. דס"ל מתקנת ריב"ז ואילך ביצה מותרת. אך א"כ אינו כפירוש השטמ"ק שם בהא דמשני "הא לן והא להו", עי' בדברינו שם.
<b>ד"ה אבל בדרבנן - כגון מוקצה דהכא -</b> מבואר דאיסור העצים דסוגיין משום מוקצה, וכן מבואר מפירש"י לעיל ד"ה ולא שרי, ועי' בדברינו בגמ' ד"ה אמר ר' יוחנן, אות א'.
<b>ד"ה והא רב אסי מבדיל - ומברך המבדיל בין קדש לחול -</b> עי' בדברינו בגמ' ד"ה והשתא, אות ב'.
<b>דקסבר קים לן בקביעא דירחא ויו"ט שני חול גמור הוא -</b> הרמב"ם (קידוש החדש ה. ג.) כתב שעד ימי אביי ורבא היו מקדשין בא"י עפ"י הראיה, ועי' מרומי שדה אמאי לדבריו היה רב אסי מבדיל מיומא טבא לחבריה.
<b>ד"ה משיאין משואות - כמו להעלותם משאת העשן מן העיר -</b> עי' מהר"ץ חיות.
<h4>תוס'</h4>
<b>ד"ה ותנן - וא"ת לעיל גבי עגול דהוי תרומה דרבנן יוסיף עליו ויבטל -</b> דעת הרא"ש ועוד ראשונים דלא שרי לבטל איסור דרבנן לכתחילה אלא היכא דמיקלא קלי איסורא כדאמרינן לרב אשי, ולשיטתם לא קשיא מידי מעגול, וראה בדברינו בגמ' ד"ה הני מילי, אות ב'.
והמרדכי (סי' תרמ"ח) הביא בשם רשב"ם דבמידי דאכילה אין מבטלין איסור לכתחילה אפילו באיסור דרבנן, וכ"כ השטמ"ק בשם רש"י, וכן הביא בהגהות הב"ח על הרי"ף, ולפי"ז ניחא נמי קושית תוס'.
<b>וי"ל דהא דאמר בדרבנן מבטלין היינו בדבר שעיקרו מדרבנן וכו' אבל בדבר שעיקרו מדאורייתא כגון תרומה וכו' אפי' במקום שאינו אלא מדרבנן וכו' אין מבטלין:</b>
<b>א] סברת החילוק:</b>
השטמ"ק ביאר דכל שיש לו עיקר בדאורייתא כל דתקון רבנן כעין דאורייתא תקון. אך הנה הרשב"א והר"ן נקטו עפ"י הגמ' בכורות כז. דתרומת חו"ל מבטלין לכתחילה, דכיון שליכא כלל דין תרומות ומעשרות בחו"ל חשיב לית להו עיקר דאורייתא, ולסברת השטמ"ק צ"ע הא מ"מ תקון כעין דאורייתא דתרומות ומעשרות בא"י. ועל כרחך דמפרשים שדבר דעיקרו דאורייתא החמירו בו חכמים שלא אתי לטעות ולאחלופי בדאורייתא, הלכך בחו"ל דליכא כלל תרומות ומעשרות דאורייתא ליכא למיטעי. וכעי"ז ביאר חי' המאירי דגזרו בדבר שיש חשש שיבא לאיסור תורה, וכן משמע לשון הרשב"א.
ויש לעיין הלא כתבו התוס' ישנים לעיל ג: דספק מוקצה אסור דחמיר דהוי כעין דאורייתא, וא"כ לענין ביטול דהכא נמי נחמיר שאסור לבטלו כדבר שעיקרו דאורייתא - עי' מש"כ בחי' מנחת שלמה כאן.
וראה עוד בחי' רעק"א שדן לדברי התוס' ישנים הנ"ל דספק מוקצה אסור, א"כ כל שכן דתרומת פירות ספיקו אסור, דהא בסוגיין חזינן דמוקצה קיל מתרומת פירות לענין ביטול לכתחילה.
<b>ב]</b> תוס' ר"פ נקט כסברת תוס', ומתוך כך דחה פסק הרמב"ם (מאכלות אסורות ט. ד.) דבשר עוף בחלב שהוא מדרבנן מותר לבטלו לכתחילה, והלא עיקרו דאורייתא בבשר בהמה. וראה שם הגהות מיימוני, וכסף משנה. ועי' חי' המאירי כאן.
<b>וכן משמע פ' גיד הנשה וכו' סבר מר בר רב אשי לשערינהו בתלתין פלגי דזיתא וכו' ואמאי לא הוסיף עליהן עד ששים -</b> הצל"ח תמה הלא חצי שיעור אסור מן התורה כמו שהשיב לו שם בחולין, ועי' מהרש"ל ומהר"ץ חיות, וע"ע רש"ש, וחי' מנחת שלמה.
<h3>דף ה.</h3>
<h4>גמ'</h4>
<b>פעם אחת נשתהו העדים לבא ונתקלקלו הלוים בשיר התקינו שלא יהו מקבלים את העדים אלא עד המנחה:</b>
<b>קובץ הערות:</b>
<b>א]</b> כתב הפני יהושע דאין לתמוה איך משום קלקול השיר היו דוחין כל המועדות מקביעתן האמיתי, דגדולה מזו מצינו שאפילו משום חיבוט ערבה שהוא מנהג נביאים דוחין כל המועדים דלא ליקבע ערבה בשבת, והיינו משום דמועדים מסורים לבי"ד כדכתיב "אתם אפילו מזידין".
<b>ב]</b> בסוגיין משמע שהתקינו שלא מקבלים עדים לאחר המנחה רק בראש השנה ולא בכל ראש חודש אף דאיכא נמי לכאורה חשש קלקול בקרבן, וכ"כ חי' המאירי, פני יהושע, וטורי אבן (ר"ה ל:).
אך לשון חי' הרא"ה כאן "וה"ה לשאר ר"ח דאפשר בקלקול, דהא איכא מוסף ושיר חדש, אבל מעשה שהיה בר"ה היה ועלה התקינו", וכתב המהדיר דאפשר שגם כוונת הרא"ה שהיה ראוי לתקן כן בכל ר"ח, אך בפועל תקנו רק בר"ה שבזה היה המעשה.
מיהו הרמב"ם (קידוש החדש פ"ג ה-ו) הביא דין זה סתמא בהלכות קידוש החדש ולא נקטיה דוקא לענין ראש השנה, וכן פירש שיטתו הצל"ח (ברכות כו:). ועי' בגליון רעק"א על המג"א (קח. טז.).
<b>ג]</b> תוס' ר"ה ל: הקשו אמאי נתקלקלו בשיר, הלא אומרים השיר בשעת הנסכים, ויכולים להמתין להביאן עד הלילה או למחר כדאמרינן (מנחות טו:) דמביא נסכיו עד עשרה ימים. ותירצו דלכתחילה צריך להביא נסכים עם הזבח משום שבלילה לא יוכלו לומר שירה, ולמחר בעיא היא אם אומרים שירה על נסכים הבאין בפני עצמן, ואפילו למ"ד אומרים שירה מ"מ טוב להביאן עם הזבח כדי שיאמרו שירה אאכילה ושתיה.
ותוס' ר"פ כאן פירש משום דחביבה מצוה בשעתה ולא רצו להשהותה.
<b>ד]</b> הנה בסוגיין מבואר שאמרו שיר בתמיד של בין הערבים ובזה נתקלקלו, ומתוך כך תמהו על הטור (או"ח סי' קל"ב) שכתב דבתפילת מנחה אין אומרים שיר שהיו הלוים אומרים בבית המקדש משום שלא אמרוהו במנחה. ועי' מג"א (שם בסוף הסימן), פני יהושע, חי' חת"ס, ויד דוד.
<b>ה]</b> בר"ה דף ל: פליגי אמוראי האם נתקלקלו שלא אמרו שירה כל עיקר, או שאמרו שיר של חול. וצ"ע שהרמב"ם (קידוש החדש ג. ה.) לכאורה לא פירש כך ולא כך, אלא משמע דמפרש שלא ידעו מה לעשות ולא הקריבו כלל קרבן התמיד. ועי' לחם משנה, תוי"ט (ר"ה פ"ד מ"ד), חי' מהרי"ח במשניות שם, מנחת חינוך (רצ"ט), וערוך השלחן (סי' צ"ט ז-יא).
<b>ו]</b> המנחת חינוך (שא. ה.) דן דהא איתא לקמן ו. דמימות עזרא לא מצינו אלול מעובר, ופירש"י דלא אירע שבאו עדים מן המנחה ולמעלה חוץ מאותה הפעם, וכיון שרובא דאורייתא אמאי לא סמכו על רוב פעמים שבאין עדים אותו יום, ובפרט דהוי מיעוט שאינו מצוי, עי' בדבריו. וראה עוד במנחת חינוך (מצוה ד') שדן אמאי לא קדשו את החודש למפרע.
<b>ז]</b> מבואר בסוגיין דמשכחת שיבואו עדים ביום ל' עד סמוך למנחה, ובפרט דאיתא לקמן ו. דמימות עזרא ואילך לא מצינו אלול מעובר, ופירש"י דלא אירע שבאו מן המנחה ולמעלה. וצ"ע דרש"י בר"ה כג: (ד"ה כיצד) כתב "והלבנה אינה נראית ביום שלושים לעולם אלא סמוך לשקיעת החמה, שמתוך שהיא דקה וקטנה אינה נראית בעוד שהחמה בגבורתה". ושמא אין כוונת רש"י סמוך לשקיעת החמה ממש, אלא לאפוקי חצי היום שהחמה בגבורתה, וצ"ע.
<b>אמר רבה מתקנת ריב"ז ואילך ביצה מותרת:</b>
<b>האם פליג רבה על רבא לקמן ע"ב:</b>
<b>א.</b> הרשב"א [בפי' קמא] פירש דסבר רבה דמתקנת ריב"ז ואילך אם באו עדים מן המנחה ולמעלה מקבלין אותן, ואין בי"ד נוהגין אלא אותו היום בלבד קדש, ופליג רבה על רבא (לקמן סוף ע"ב) דס"ל שאף לאחר תקנת ריב"ז אם באו עדים מהמנחה ולמעלה נוהגין היום קדש ולמחר קדש [כפי' רש"י שם, ועי' תוס' שם (ד"ה מי) דהר"ח פליג], וכתב הרשב"א דלפי"ז רבה לא שמיעא ליה ברייתא דעירובין לט., עי' בדבריו.
וכפירוש זה דייקא פי' רש"י (ד"ה מתקנת), וכן בתוס' (ד"ה הא) בשם רש"י, שבי"ד עצמן אין עושין אלא יום אחד. וכן איתא בבעל המאור, ובר"ן, וחי' הרא"ה.
<b>ב.</b> בפירוש שני נקט הרשב"א דרבה מודה לרבא שאם באו עדים מהמנחה ולמעלה נוהגין אף בי"ד שני ימים קדש, דהא רבא אמר בפשיטות "מי לא מודה ריב"ז וכו' שנוהגין אותו היום קדש ולמחר קדש", משמע דזה מוסכם לכו"ע, אלא שסבר רבה דלאחר תקנת ריב"ז לא מתורת קדושה אחת נוהגין בשני קדש כמו קודם החורבן, אלא משום מהרה יבנה בית המקדש לא עקרו לתקנתא, ולעולם שתי קדושות הן וביצה מותרת בשני.
וכפירוש זה משמע בפי' הר"ח והר"י מלוניל. וראה ברמב"ן במלחמות ובחי' המאירי שהביאו שני פירושים הללו.
<b>א"ל אמינא לך אנא ר"י בן זכאי ואת אמרת לי רב ושמואל -</b> השטמ"ק פירש דדחי ליה דהא ר"י בן זכאי תנא ורב ודשמואל אמוראי. וראה בחזו"א (קלא. ב.) שביאר באופן אחר.
<b>לא קשיא הא לן והא להו:</b>
<b>א] מחלוקת ראשונים מהו 'לן' ומהו 'להו':</b>
פירש רש"י לבני א"י שעושין יום אחד הביצה מותרת. והקשו הפני יהושע והרש"ש הלא אף בא"י היו עושין יום אחד רק בבי"ד, ובשאר א"י עושין שני ימים מספק, א"כ ביצה תהא אסורה אף בא"י, [קושיא זו כמובן רק לפירש"י והראשונים, ולא לפירוש השני דהרשב"א לעיל]. ותירצו דאחר החורבן מקום הועד היה מתחלף ממקום למקום, וכיון שכל א"י ראוי לזה שיהא רק יום אחד, לכן אף כשעושין שני ימים אינו אלא מספק. וכן מפורש בדברי הרא"ה (סוד"ה א"ל אביי), וכעי"ז בשמחת יו"ט, וחזו"א (סי' ל"ד).
ברם בעל המאור וכן ספר המכתם פירשו ד'הא לן' היינו בני בבל, והוא הדין כל א"י שהיו עושין שני ימים מספק, ו'הא להו' היינו במקום הועד בלבד שלא היה להם ספק והיו עושין יום אחד בלבד. [נראה דלאו דוקא מקום הועד ממש, אלא תוך התחום למקום הועד כדאיתא ברא"ש סי' ד']. ולפירושם ניחא קושית תוס' ד"ה הא לן.
<b>ב] האם רבה דלעיל מודה להך תירוץ:</b>
השטמ"ק מפרש דרבה נמי הכי קאמר לעיל, אמינא לך אנא ר"י בן זכאי דמיירי לבני א"י, ואת אמרת לי רב ושמואל דמיירי לבני בבל. וכן משמע מדברי תוס' עירובין לט. ד"ה אי.
אך מדברי רש"י לעיל ד: (ד"ה הלכתא) שנקט דהלכה כרב שנחלק בהא להחמיר, משמע דרבה ורב פליגי בהא, ולרבה מתקנת ריב"ז בכל גווני ביצה מותרת. אמנם י"ל דכוונת רש"י שרב נחלק על נהרדעי דלקמן ו. דשרו ביצה בכל גווני.
<b>וכל דבר שבמנין צריך מנין אחר להתירו:</b>
<b>בדעת הרמב"ם:</b>
הרמב"ם (ממרים ב. ב.) פסק [עפ"י מתני' דעדיות פ"א מ"ה], שאין בי"ד יכול לבטל גזירת ותקנת הראשונים שפשטה בכל ישראל, אלא א"כ יהא גדול מהן בחכמה ובמנין, ואפילו בטל טעם התקנה. והשיג עליו הראב"ד דהא ריב"ז לא היה גדול כראשונים, ואע"פ כן ביטל אחר החורבן תקנת עיטור ירושלים בפירות כדלקמן, ותקנה זו פשטה בכל ישראל, ש"מ דכל שבטל הטעם יכול בי"ד לבטל אף שאינו גדול כראשונים.
והכסף משנה האריך לישב דאף דאיתא (סוכה כח. ב"ב קלד.) דשמונים תלמידים היו להלל וקטן שבכולן ריב"ז, י"ל דהיינו בשאר חכמות ולא בחכמת התורה, ועוד דאפשר שמ"מ היה גדול ממתקני התקנה אף שהיה מדורות אחרונים.
והרדב"ז תירץ שדעת הרמב"ם שעיקר תקנת עיטור פירות אינה קבועה כשאר התקנות, אלא כדאיתא במעשר שני (פ"ה מ"ב) דהתקינו שכל זמן שירצו יחזור הדבר לקדמותו. ועל דרך זה תירצו הלחם משנה שם, התוס' יו"ט מעשר שני שם, וכן איתא בחי' המאירי בסוגיין.
והקובץ שיעורים (אות י"ג) תירץ שריב"ז עקר התקנה רק לפי שעה, דהא אמרינן לקמן ע"ב מהרה יבנה בית המקדש ותחזור תקנה הראשונה, ולזה א"צ בי"ד יותר גדול.
וראה עוד אור שמח, אבי עזרי, חי' מנחת שלמה, חידושי בתרא (אות כג-כד), וברכת אברהם, וע"ע בספר המפתח עהר"מ שם.
<b>ותניא כרם רבעי היה עולה לירושלים וכו':</b>
<b>א.</b> הגליון הגיה 'ותנן' דהא משנה היא במעשר שני (פ"ה מ"ב). אך הפני יהושע מיישב הגירסא 'ותניא', דכיון שעיקר הדבר דצריך מנין אחר להתירו מוכח מברייתא דכרם רבעי היה לר' אליעזר, ועוד משמע דהכא ברייתא היא דקתני "עלת מן הצפון ועקרבת מן הדרום" היפך מדקתני במשנה, עי' בדבריו.
וראה בחי' הצל"ח שמיישב שינוי הגירסאות, וע"ע בן יהוידע, ושמחת יו"ט.
<b>ב.</b> במשנה משמע שתקנו כן בכרם רבעי בלבד, ועי' חי' הצל"ח בטעם הדבר. מיהו המאירי (ר"ה לא:) הביא דיש אומרים שאף במעשר שני כן, אך כתב דלא מצאנו כן בדברי גדולי המחברים, והיינו שהרמב"ם (מעשר שני ט. ה.) כתב דין זה רק לענין כרם רבעי. ועי' דרך אמונה שם. וע"ע משנה ראשונה וחי' רא"ג במשניות (מעשר שני פ"ה מ"ב). וראה בדברינו בסמוך ד"ה מה טעם.
<b>וזו היא תחומה אילת מן הדרום -</b> כך הגיה הגליון. וכתב תוס' א"ש (מעשר שני פ"ה מ"ב) שאין זו 'אילת' שהוזכרה במקראות, דההיא מערי אדום שלקחה המלך שלמה, ורחוקה מירושלים יותר מג' ימים.
<b>מה טעם כדי לעטר שוקי ירושלים בפירות:</b>
<b>תימה מה מהני הרי אסור למוכרן בירושלים?</b>
תוס' ר"פ כאן ופי' הרא"ש (מעשר שני פ"ה מ"ב) פירשו דאף שאסרו למוכרן בירושלים, מ"מ כיון שהרבה בני אדם נושאים לשם פירותיהם ואוכלים אותם, נמצא פירות אחרים נמכרים בזול שאין להם קופצים כל כך, וכן משמע בפי' הרע"ב שם.
ומלאכת שלמה (מעשר שני שם) כתב בשם ה"ר יהוסף, דכיון שהיו חייבין להעלות הפירות לירושלים, היו מעלין עמהם מעט פירות אחרים למכור בירושלים.
ברם יעוי' משנה ראשונה שם שדקדק מדתיקנו רק בכרם רבעי ולא במעשר שני, ש"מ דמעשר שני בלבד אסור למוכרו, ולכך לא שייך ביה עיטור שווקים, אבל כרם רבעי הגם שהוקש למעשר, היינו לדברים המפורשים במעשר כגון חומש וביעור, אבל לא לאיסור מכירה. וע"ע חזון יחזקאל (תוספתא מעשר שני פ"ה ה"י), ומשמר הלוי כאן.
<h4>רש"י</h4>
<b>ד"ה ונתקלקלו - שאמרו בו שירה של חול -</b> כדעת ר' זירא בר"ה ל:, ודלא כמ"ד שלא אמרו שירה כל עיקר, והתם הקשו עליו כמה קושיות.
<b>דבתמיד של שחר אפילו הוקדש החדש קודם הקרבתו שיר של חול היו אומרים -</b> חי' המאירי כתב שהיו מתפללין בערבית ושחרית תפילת יו"ט, והביא יש מפרשים שאף היו מקדשין על הכוס, ותמה שהרי היו אומרים בשחר שיר של חול, ותירץ דשמא די היה בשיר של קדש שהיו אומרים בין הערבים.
<b>ד"ה מתקנת ריב"ז - נמצא שאין בי"ד עושין שני ימים -</b> עי' בדברינו בגמ' ד"ה אמר רבה.
<b>ד"ה הא לן - לבני א"י שעושין יום אחד מותרת -</b> עי' תוס' (ד"ה הא לן) בשם רש"י דאפילו כשעושין שני ימים ר"ה בא"י כגון שלא באו עדים כלל, מ"מ עושין מחמת ספק כשאר יו"ט של גלויות, ואינו מחמת תקנת ריב"ז, לפיכך הרי הן שתי קדושות. ועי' מהר"ם. וראה עוד בדברינו בגמ' ד"ה לא קשיא, אות א'.
<b>ד"ה במזרח לוד - בכיצד מברכין יש פלוגתא חד תני נטע רבעי וחד תני כרם רבעי -</b> דקדוקי סופרים מחק זאת מדברי רש"י עפ"י כת"י, אך יעוי' פני יהושע שמיישב כוונת רש"י כאן. וראה עוד תולדות יעקב, חי' הצל"ח, ראש יוסף, ושמחת יו"ט.
<h4>תוס'</h4>
<b>ד"ה ונתקלקלו - והקשה ר' פרץ והאיכא קלקול גבי מוספין ואמאי לא חשו אלא על עבודת התמיד -</b> בחי' הרא"ה כתב דה"ה שנתקלקלו בקרבן מוסף, אלא שעדיפא נקט דבתמיד עצמו היה קלקול.
ובחי' בן הרמב"ן הביא י"מ דקלקול דשיר הוא גדול יותר מקלקול שלא הקריבו מוספין, דזה בקום ועשה וזה בשב ולא תעשה. אך מסיק דכוונת המשנה דזה פשיטא שהכהנים נתקלקלו בהקרבת המוספין, אלא קמ"ל דאף הלוים נתקלקלו בשיר.
וראה עוד יד דוד בשם שער המלך, והשיג על דבריו, וע"ע שמחת יו"ט.
<b>וא"כ אינן יכולין להקריב המוספין דכתיב והקטיר עליה חלבי השלמים ודרשינן עליה השלם כל הקרבנות כולן -</b> וכי תימא דמעלה האברין לראש המזבח ומקטירן למחר [כדאמרינן בפסחים נט.], דעליה השלם כל הקרבנות בהקטרה נאמר, אכתי לא מיושב למ"ד בזבחים פז. לינה מועלת ופוסלת אף בראשו של מזבח - תוס' ר"ה ל:
ולפי הגהת מהרש"א זו כוונת תירוץ קמא דתוס' דילן, עי' בדבריו. וגם תוס' רי"ד מסיק לפרש הכי.
<b>ותירץ דאפי' לא באו עד לאחר הקרבת התמיד מ"מ המוספין קרבין דהיכא דלא אפשר שאני וכו' ועוד י"ל וכו' -</b> המפרשים תמהו דבפסחים נט. לא שרינן מטעם דהיכא דלא אפשר שאני, אלא מטעם דאתי עשה דפסח דענוש כרת ודחי עשה דהשלמה שאינו ענוש כרת כמש"כ תוס' בתירוצם השני - עי' מהר"ם שהגיה דשני התירוצים הם תירוץ אחד. [מיהו גם בתוס' ר"פ הם שני תירוצים, אך בתוס' חכמי איבר"א איתא רק התירוץ השני].
ומהרש"א הגיה באופן אחר: דכוונת תוס' בתירוץ קמא לתירוץ אחר דאיתא בפסחים שם. ועי' בנין שלמה (ח"א סי' ל"ט, תשובת אחיו) שכתב להגיה באופן אחר.
ובישוב דברי תוס' בלא הגהה - עי' פני יהושע, מהר"ץ חיות, וריעב"ץ.
<b>ועוד י"ל דאתי עשה דרבים ודחי עשה דהשלמה משום דאלים טפי - א.</b> לכאורה עשה דהשלמה דקרבן התמיד הוה נמי נמי עשה דרבים, אך י"ל דהעשה אינו אלא בהקטרת איברים, וש"מ דהקטרה היא חיוב הכהן המקריב בלבד. ועי' חידושי בתרא (אות כ"ב).
<b>ב.</b> עי' טורי אבן (ר"ה דף ל') שהקשה על תירוץ זה דתוס' מסוגיות דמנחות, וראה מש"כ בשו"ת חת"ס (ח"ו סי' ס"ג), וקהלות יעקב כאן (סי' ה'), וחידושי בתרא (אות כ-כא).
<b>וי"מ דמעיקרא אייתו התמיד ומתנו אם לא יבאו עדים יהא תמיד ואם יבאו יהא מן המוספין וכו':</b>
<b>א.</b> עי' בלחם משנה (קידוש החדש ג. ה.) שפירש דעת הרמב"ם שם כפירוש זה שדחו תוס'.
ובחי' בן הרמב"ן וכן בתוס' רי"ד הביאו פירוש זה בסגנון אחר: דיביא מוספין קודם לקרבן התמיד ויתנה דאם היום קדש הרי הן למוספין, ואם לאו הרי הן לנדבה. מיהו התוס' רי"ד דחה דהא לשעירי חטאת שמקריבין אותו יום לא יכלו לעשות תקנה זו [פי' דמתן דם חטאת הוא בקרנות ואינו כמתן דם של עולה].
והנה גם התוס' ר"פ ותוס' חכמי איברא הקשו כעי"ז, אלא שהם הקשו על תירוץ תוס' שמביא קרבן אחד ויתנה שיהא לתמיד או מהמוספין, וא"כ צ"ע מאי קשיא להו משעירי חטאת, הלא אם יבואו עדים מן המנחה ולמעלה שפיר יקריבו כל שאר קרבנות החג ולבסוף יקריבו התמיד. ושו"מ שכעי"ז הקשה השפ"א, אלא שהוא תמה על דברי התוס' רי"ד, וצ"ע דהתוס' רי"ד שפיר דחה לפירושו וכדפרשינן.
<b>ב.</b> יש לעיין היאך מהני כלל תנאי זה למ"ד אין ברירה - וכתב האור שמח (עבדים ד. טו.) דהוי כאומר 'עירובי למזרח' וכבר בא חכם דכיון שידוע הוא במקומו לא חשיב ברירה, וה"נ כלפי שמיא גליא אם יבואו עדים. והקובץ שיעורים (אות ט') כתב דכיון שאם בשעת הקרבה העדים כבר סמוכים לירושלים ודאי יבואו, ואם אינם סמוכים ודאי לא יבואו, לכך דמיא לכבר בא חכם.
מיהו יעוי' בעונג יו"ט (סי' ס"ח בהגה"ה) שדן בזה, ומסיק דתוס' בעו לאוקי הך משנה כמ"ד יש ברירה בתולה בדעת אחרים. וראה עוד בחי' מנחת שלמה.
<b>ולא נהירא דאיכא בהדיא התם דאמרו שיר של חול עם תמיד של בין הערבים -</b> כלומר דלפירוש זה מה קלקול איכא שבאו עדים אחר המנחה, הלא נמצא דמה שהקריבו היה קרבן מוסף, ומה בכך שאמרו שיר של חול דהוי כקראו מזמור תהלים בעלמא, ואפילו נימא דיש בזה קלקול, אינו קלקול בתמיד אלא במוסף - מהר"ם. ועי' תוס' ר"ה ל:
והנה יש לעיין אמאי לפי האמת לא תקנו הקרבה על תנאי במקום לתקן שיהיו שני ימים קדש. אכן משמעות דברי מהר"ם דיש בזה קלקול באמירת השיר. ולדברי תוס' ר"פ הנ"ל ניחא דליכא תקנה לשעירי החטאת. ובחי' מנחת שלמה כתב דצ"ל שסברו דמסתמא לא יבואו עוד עדים, ועוד פירש דהקרבה על תנאי חשיבא בזיון, עי' בדבריו.
<b>ד"ה הא לן - וא"ת לר' יוסי וכו' והא ר"י בארץ ישראל הוה וכו'</b> - עי' בדברינו בגמ' (ד"ה לא קשיא, אות א') שקושית תוס' לשיטתם דכל א"י חשיבא כבית הועד, אבל לשיטת בעל המאור וס' המכתם לא קשיא בכל א"י היו עושין שני ימים מספק חוץ ממקום הועד. וע"ע פני יהושע, וחזו"א (סי' ל"ד).
<b>זה אינו דר' יוסי מא"י ונקט מילתא בשביל בבל -</b> עי' תוס' שבת ט: (ד"ה הא) שכתבו דר' חנינא בא"י היה אומר לתלמידים שלפניו שהיו מבבל, וצ"ל דהיינו בזמן האמוראים, והכא בזמן התנאים לא היה כן. ושוב מצאתי שכתב כעי"ז בשו"ת חת"ס (חו"מ סי' ט' ד"ה וצ"ע).
<b>וי"ל דלעולם ר' יוסי מקודם חורבן קאמר וכו' -</b> כ"כ גם תוס' עירובין לט. (ד"ה אי), אך הרשב"א כאן (ד"ה אמר רבה) נקט בפשיטות דר' יהודה ור' יוסי נחלקו בעירובין לדידהו ולא במאי דהוה קודם החורבן.
<b>ד"ה כל דבר - יש שהיו רוצין לומר מכאן דאותן חרמות שעושין לזמן וכו' דכי יגיע הזמן צריך מנין להתיר את החרם וכו' -</b> כן פירש רש"י סנהדרין נט: (ד"ה לכל), וכן משמע נמי מפירש"י לקמן ע"ב (ד"ה ה"ק) שפירש ההיא ד"היו נכונים לשלשת ימים" כפירוש שדחו תוס' בסמוך, ועוד יש לדקדק הכי מפירש"י לקמן ע"ב - עי' בדברינו על תוס' ע"ב ד"ה מכדי. וכן משמע מפי' ר"ח כאן בההיא ד"היו נכונים לשלשת הימים".
מיהו כתבו תוס' בסנהדרין שם, ותוס' חכמי איבר"א בסוגיין דשוב חזר רש"י ופירש כתוס' הכא דבקרא ד"היו נכונים" אין שום זמן לענין איסור תשמיש, וכי תימא דא"כ פשיטא שצריך מנין אחר להתירו, איצטריך ס"ד אמינא כיון שבטל טעם האיסור ממילא הותר, קמ"ל דצריך ציווי ומנין מפורש להתיר.
וכפירוש זה נקטו גם הרשב"א, חי' הרא"ה, חי' בן הרמב"ן, ושטמ"ק בשם רבו. וראה עוד ביאור הגר"א (יו"ד רלא. ו.), ובדברינו לקמן ו. על תוס' ד"ה והאידנא.
<h3>דף ה:</h3>
<h4>גמ'</h4>
<b>וכי תימא למצות עונה הוא דאתא:</b>
מהרש"א הבין דר"ל למצות פריה ורביה, [וכן הוא משמעות הסוגיא בסנהדרין נט:], ומתוך כך הקשה הא כבר נצטוו בפו"ר קודם מתן תורה, עי' בדבריו. אך הקרני ראם פירש דר"ל למצות עונה בשובם מן ההר, ולא למצות פריה ורביה.
וכן איתא בפי' הר"ח דלמצות עונה אתא, אך משמעות דבריו דאינו למצות עונה פרטית דהשתא, אלא לחיוב עונה כללי, וכן איתא בהדיא בפי' ר"ח פסחים עב:, וכן משמע מפי' רש"י כאן [אולם בפירש"י שבת ריש פט: אין משמע כן]. וכן נקטו ופירשו מהר"ם שיף ויד דוד בשם תועפות ראם עפ"י הגמ' בע"ז דף ה'. וראה עוד חי' בית מאיר, ושמחת יו"ט.
ובספר שלמי תודה (חג השבועות סי' ג') הקשה הלא לאחר מתן תורה לכאורה לא נתהווה ממילא לכל אחד באשתו אישות ישראל וצריכים היו לינשא מחדש, וא"כ איך שייך תיכף לצוותן לשוב לאהליהן ולא לגרוע עונת נשותיהן, עי' בדבריו.
<b>א"ל אביי אטו ביצה במנין מי הואי ביצה בעדות תליא מלתא:</b>
<b>צ"ב מה יענה רב יוסף לטענת אביי:</b>
הרשב"א מפרש שרב יוסף סבר דר"י בן זכאי נמנה רק על שבאו עדים מן המנחה ולמעלה שינהגו רק אותו יום קדש ולמחרתו חול, אבל היכא שלא באו לא נמנה כלל ועדיין עושין אותה כתקנה הראשונה להיות קדושה אחת, וממילא ביצה אסורה כמקודם. ואביי אמר לו דהא בהא תליא, דכיון שאילו באו עדים לא נוהגין קדש ביום שלמחרת, השתא נמי שלא באו אינה אלא קדושה מספק וביצה שריא כדין ב' יו"ט של גלויות.
והשטמ"ק כתב בשם הריטב"א שרב יוסף סבר שכח האיסור הוא גדול לחול מן הסתם ולאסור גם ביצה, אבל לענין היתר לא מהני סתמא וצריך היתר מפורש.
<b>רבא אמר אף מתקנת ריב"ז ואילך ביצה אסורה מי לא מודה ריב"ז שאם באו עדים מן המנחה ולמעלה שנוהגין אותו היום קדש ולמחר קדש:</b>
<b>א] פירושי הראשונים בדעת רבא:</b>
רש"י מפרש שלדעת רבא אף לאחר תקנת ריב"ז לא נעקרה תקנה הראשונה להיות עושין שני יו"ט מודאי ולא מספק אפילו במקום הועד, ודלא כרבה דס"ל שבמקום בי"ד עצמן אם באו עדים מהמנחה ןלמעלה היו עושין יום אחד. אך יש מהראשונים שדקדקו לשון רבא "מי לא מודה" דמשמע שלא נחלקו בהא רבה ורבא שבפועל היו נוהגין גם בבי"ד שני ימים, אלא נחלקו רק אי קדושתן אחת בתורת ודאי או שתי קדושות מספק - עי' בדברינו לעיל ע"א ד"ה אמר רבה. וראה עוד קושית הרש"ש בר"ה ריש לב.
מיהו תוס' הביאו גירסת ר"ח "מי לא מודה ריב"ז שאם <b>לא</b> באו עדים", ופירשו שאף לדעת רבא אם באו עדים היו עושין יום אחד, עי' בתוס' ביאור גירסא זו, וביאור פירוש רש"י, וראה בדברינו על תוס'. וראה עוד אבני נזר (או"ח תנא. יא.).
<b>ב] לענין הלכה בשני יו"ט דר"ה בזמן הזה, וברכת 'שהחיינו':</b>
<b>א.</b> הרי"ף פסק דשמעינן מדברי רבא דבני ארץ ישראל צריכין האידנא לעשות שני יו"ט של ר"ה, כיון שאף לאחר תקנת ריב"ז אכתי קדושה אחת הן. אולם הראשונים הביאו שדעת ה"ר אפרים, וכן דעת בעל המאור שכל דברי רבא נאמרו בזמן שהיו מקדשין על פי הראיה, אבל בדורות אלו שהותקן סדר העיבור, חזרה כל א"י להיות כבית הועד כשבאו עדים קודם המנחה, דאזי היו עושין לכו"ע רק יום אחד דהא יש ידיעה גמורה שנתקדש יום השלושים, והכי נמי האידנא ידעינן עפ"י חשבון העיבור בודאי. והביא ראיה משאלת רבי נסים גאון לרב האי גאון דמשמע שלא היו נוהגין לעשות בא"י אלא יום אחד ר"ה כמו שאר יו"ט.
והראשונים (ר"ח, רמב"ן במלחמות, רא"ש סי' ד', רשב"א, רא"ה) הסכימו לדעת הרי"ף, וכן פסק הרמב"ם (יו"ט א. כד.). והרמב"ן במלחמות האריך לדחות דעת בעל המאור ורבינו אפרים, דא"כ אמאי אסר רבא ביצה בימיו שכבר היו מונים עפ"י חשבון העיבור, אלא ש"מ דס"ל שלעולם תקנו שיהו שני ימים דר"ה קדושה אחת. [עי' שהאריך דרבא אזיל כסברת ר' יוסי בעירובין לט. דהלכה כוותיה, ופלוגתא זו דר' יהודה וחכמים דהיינו ר' יוסי הובאה לעיל סוף ג. וריש ג:, אמנם יעוי' תוס' לעיל סוף ג. דהשיטה מאיבר"א פירש דמפכינן דר' יהודה ודר' יוסי].
וביארו הראשונים סברת רבא, דאף שהיו בני דורו בקיאין בסוד העיבור חששו שמא יגזרו שמדא ואתי לקלקולי כדאמרינן לעיל ד: גבי שני יו"ט של גלויות, וטעם זה השאירו בא"י מיהא לענין שני יו"ט של ר"ה. והוסיף הרמב"ן דאין לאתויי ראיה מהא שלא היו נוהגין בא"י לעשות אלא יום אחד, דלפי שגלינו ונשארו בא"י רק מעטים ואינם בני תורה, הוחלף להם ר"ה בשאר יו"ט.
ועוד בביאור סברת הרי"ף, ראה מש"כ האבני נזר (או"ח תנא. יח.), ומרומי שדה. ובחי' מנחת שלמה הרחיב בפלוגתת ראשונים זו.
<b>ב.</b> לענין ברכת 'שהחיינו' בלילה שני דר"ה - הרא"ש בר"ה (פ"ד סי' ד') והטור (סי' ת"ר) הביאו תשובת רש"י, דרבותיו נקטו שאומרים זמן רק ביום ראשון דקדושה אחת הן וכיומא אריכתא דמי, אך רש"י נקט שאומרים זמן בליל שני דר"ה ממה נפשך, אי ספיקא הוא צריך לומר, ואי סמכינן אמנהג בי"ד שהיום קדש ולמחר קדש הרי עיקר ר"ה הוא יום שני ומונים ממנו. ועי' בב"ח שם שהעיר על דבריו מסוגיין. ולהלכה פסק השו"ע (תר. ב.) כעצת הרא"ש לצאת ידי ספק שבקידוש ליל שני ילבש בגד חדש או יניח פרי חדש ויאמר 'שהחיינו', ואם אין לו בכל אופן יאמר 'שהחיינו'. וראה מש"כ בזה בספר ברכת אברהם כאן.
<h4>רש"י</h4>
<b>ד"ה כבר נמנו - ואע"ג דלאחר חורבן הוה קסברי קדושה ראשונה קדשה לשעתה וקדשה לעתיד לבא -</b> גם בתוס' נקטו 'קדושה ראשונה', ומהר"ם כתב להגיה 'קדושה אחרונה' דהיינו קדושת עזרא. ועי' מצפה איתן בישוב הגירסא שלפנינו.
<b>ד"ה ה"ק - וממילא אישתרו בתשמיש לאחר שלשה ימים שקבלו את התורה -</b> עי' תוס' לעיל ע"א ד"ה כל דבר, ובדברינו שם.
<b>ד"ה וכי תימא - לצוותן לשוב במצות המלך על כרחן שלא לגרוע עונת נשותיהן -</b> עי' בדברינו בגמ' ד"ה וכי תימא.
<b>ד"ה ת"ש - לשון אחר במשוך היובל שימשוך התוקע מלתקוע -</b> צ"ע לפירש"י לקמן שלא נסתלקה שכינה עד הקמת המשכן או עד כ' באייר, וכי כל הזמן היה קול שופר. [וכעי"ז הקשו בתוס' ד"ה מכדי]. ופירש השמחת יו"ט דלפירש"י 'במשוך היובל' הכוונה שנצטוו לתקוע בשופר בזמן סילוק השכינה, עי' בדבריו.
<b>ד"ה מכדי כתיב - לא נסתלקה שכינה ממנו מיום מתן תורה עד אחד בחדש שהוקם המשכן ועד בעשרים באייר שנעלה הענן -</b> הרש"ש וחכמת מנוח ביארו שרש"י מסתפק אימתי נסתלקה שכינה מההר, בא' בניסן שהוקם המשכן ושרתה שם השכינה, או רק בכ' באייר שנעלה הענן ונסעו ישראל. והעיר הרש"ש שרש"י בתענית כא: נקט בפשיטות שנסתלקה בא' בניסן. [מהר"ץ חיות סוף תענית הוכיח שהפירוש לתענית אינו מרש"י].
ודקדוקי סופרים הגיה ברש"י "עד אחר שהוקם המשכן בעשרים באייר", וכעי"ז הוא בפירש"י שהביא השטמ"ק.
<b>ובמסכת תענית נמי מההוא קרא ילפינן וכו' -</b> מפרש בתוס' חכמי אנגליה שכוונת רש"י להביא ראיה לשיטתו שלא נסתלקה שכינה עד לאחר מתן לוחות השניות ועד כ' באייר שנעלה הענן, דהא בתענית איתא שהשכינה היתה בהר כדכתיב בלוחות השניות "גם הצאן והבקר אל ירעו". מיהו שיטת תוס' ושאר הראשונים שהשכינה נסתלקה מיד לאחר מתן לוחות הראשונות, וחזרה למתן לוחות השניות, אך לא היו קולות וברקים.
<h4>תוס'</h4>
<b>ד"ה ובקש - וא"ת אי קסבר קדושה ראשונה קדשה לשעתה ולא קדשה לעתיד לבא א"כ מה הרויחו עניים בזה וכו' -</b> נראה דכוונת תוס' להקשות דהא במגילה י. ובשבועות טז. מספקא לגמ' דעת ר' אליעזר בענין זה, ולכאורה תפשוט מסוגיין דעל כרחך סבר דקדשה לעתיד לבא, ולזה תירצו דאכתי אפשר לפרש בשני אופנים.
ויש לעיין מה קשיא לתוס', הלא אם קדושה ראשונה לא קדשה לעתיד לבא ליכא דין נטע רבעי כלל - עי' מש"כ מהרש"א, ועי' פני יהושע שתמה עליו. וע"ע קובץ שיעורים (אות כ"ב). מיהו בחי' הצל"ח תמה מאי קשיא הלא ודאי מדרבנן נוהג נטע רבעי [ואפילו בחו"ל כדאיתא בתוס' קידושין סוף ב:], ועי' חי' מנחת שלמה.
<b>א"נ יכולין העניים להביא פירות לירושלים ולאכלן שם בלא פדייה -</b> צ"ע הא איתא בב"מ נג: דהיכא שנפלו מחיצות אסור לאכול מעשר שני בירושלים דבעינן "לפני ה' תאכלנו". אמנם במגילה י. ושבועות טז. איתא דלמ"ד קדושה ראשונה קדשה לעתיד לבא אוכלין קדשים קלים ומעשר שני אע"פ שאין חומה. ועי' קובץ שיעורים (אות כ"ג).
<b>א"נ אפי' ס"ל לא קדשה לע"ל מ"מ היו מרויחין העניים דהא הקדש שוה מנה שחללו על שו"פ מחולל -</b> כלומר ר' אליעזר גופיה גם היה יכול לפדות בפרוטה, אלא שהיה סבור דמ"מ יצטרך להעלות לירושלים מפני התקנה, על כן הפקירן לעניים שיעלום לירושלים, ושם יפדום על פרוטה ויטילוה לים המלח ויאכלו הפירות - מהר"ם, מהרש"א, ומהר"ם שיף, ועי' חי' מנחת שלמה.
<b>דהא הקדש שוה מנה שחללו על שו"פ מחולל -</b> תוס' ר"ה לא: (ד"ה וביקש) פקפקו על הראיה מהקדש למעשר שני וכרם רבעי, אך מסקי דבה"ג והשאלתות פסקו שאף בהן יכול לחלל על שוה פרוטה. וכן תוס' בכורות ל. (ד"ה באתריה) הוכיחו דה"ה במעשר שני ורבעי. מיהו בביאור הגר"א (יו"ד רצד. נ.) כתב דלמ"ד מעשר שני ממון הדיוט, אי אפשר לחלל על שוה פרוטה דלא דמי להקדש, ועי' בזה חי' מנחת שלמה כאן [הועתק ממנחת שלמה קמא סי' סו. א.].
<b>ד"ה מכדי - כך שיטת הקונטרס ודוחק הוא וכו' -</b> עי' מש"כ מגיני שלמה בישוב פירוש רש"י, וע"ע חי' מנחת שלמה.
<b>ועוד כיון דמההוא משתמע היתר בהדיא כדפרי' א"כ א"צ מנין אחר להתירו -</b> נראה דרש"י לשיטתו בסנהדרין [קודם חזרה] דאף כה"ג בעי מנין אחר להתירו - עי' בדברינו על תוס' ע"א ד"ה כל דבר.
<b>לכן נראה לי ה"פ וכו' -</b> עי' פירוש נוסף בתוס' ר"פ, וע"ע שמחת יו"ט.
<b>במשוך היובל וכו' למה לי והלא בלא"ה יש להתיר מסברא וכו' -</b> הקשה מהר"ם שיף דילמא אמר 'במשוך היובל' שיהא סימן אימתי יהיה סילוק השכינה. ותירץ דא"כ הו"ל למימר רק 'במשוך היובל יסתלק השכינה' ולא למימר 'המה יעלו בהר'.
והמשך חכמה (שמות יט. יג. ד"ה במשך היובל) הקשה הא ודאי איצטריך קרא, דס"ד לאסור לעלות להר משום דהוי כתשמישי קדושה שנאסרו עולמית, עי' שתירץ בג' אופנים.
<b>ד"ה מי לא מודה - ופי' הקונטרס וכו' וקשה דמנין ליה הך סברא וכו' -</b> בישוב פירוש רש"י עי' פני יהושע וחי' חת"ס. וראה עוד מש"כ תוס' בסוף הדיבור, ובדברינו שם.
<b>וי"ל דה"פ שאם לא באו עדים עד סמוך לחשכה ומיד החשיך וכו' -</b> עי' צל"ח, מהר"ם שיף, שמחת יו"ט, וחי' מנחת שלמה.
<b>והשתא דאתית להכי אין למחוק גרסת הספרים אם באו עדים וכו' -</b> כלומר גירסת הספרים "אם באו עדים" יש לפרש כשבאו סמוך לחשיכה דלא היה שהות לקבל עדותם וכדלעיל - תוס' ר"פ. ועי' מהרש"א, מהר"ם, מהר"ם שיף, וחי' מנחת שלמה.
<b>ומ"מ יש לישב פרש"י וכו' -</b> מהר"ם ומהרש"א תמהו הלא אין מיושב בזה כלל תמיהת תוס' על פירש"י, מנא ליה שתיקן רק לענין מנין מועדות מראשון ולא נעקרה התקנה הראשונה לעשות יו"ט שני. ועי' מהרש"א שמפרש בדוחק עפ"י הרמב"ן במלחמות, אך הניח בצ"ע. ועי' חי' מנחת שלמה.
ומהר"ם מסיק להגיה דתוס' באים לישב ולפרש פי' ר"ח כפי גירסתו "אם לא באו עדים", ולפרש אם לא באו כלל ביום שלושים וכדאיתא בגליון, ועי' שטמ"ק שפירש כן גירסת הר"ח. מיהו אף בתוס' ר"פ איתא דבאין לישב השתא פירש"י, ועי' מש"כ בחי' הרא"ה, ויתכן שזו גם כוונת תוס' לישב פירש"י. וראה עוד מש"כ הרש"ש.
<h3>דף ו.</h3>
<h4>גמ'</h4>
<b>אמר רבא מת ביו"ט ראשון יתעסקו בו עממים:</b>
<b>א]</b> כתב הר"ן דדוקא ביום טוב הקילו ע"י עממים, אבל לא בשבת ויום הכפורים כדמוכח בר"ה דף כ., וכן פסק השו"ע (תקכו. ג.).
<b>ב] מחלוקת ראשונים האם כל המלאכות ביו"ט ראשון בעינן ע"י נוכרים:</b>
יש מהראשונים שנקטו דדוקא בעשיית קבר וארון ותכריכין יתעסקו עממין לפי שהן מלאכות גמורות דאורייתא, אבל הוצאת המת וחימום מים לטהרתו שריא ע"י ישראל, דקי"ל (לקמן יב.) בהוצאה והבערה מתוך שהותרה לצורך הותרה שלא לצורך, וכן טלטולו שרי ע"י ישראל בהנחת ככר או תינוק. [כ"כ הרא"ש (סי' ה'), ובשו"ת הרא"ש (כג. ב.), הטור (סי' תקכ"ו) בשם ה"ר יחיאל הלוי, הב"י שם בשם הרמב"ם (יו"ט א. כג.)]. ובספר המכתם הוכיח הכי, דאל"כ מדוע בשבת לא התירו קבורה ע"י עממין, דאשכחן גבי שבת נמי דשרי שבות דרבנן משום כבוד הבריות [עי' שבת צד:], אלא ודאי לא שרי ע"י עממין אלא קבורה גרידא, אבל הוצאת המת לא שריא ע"י עממין משום כבודו, ובשבת א"א להוציאו ע"י ישראל משום הוצאת רשויות.
ברם הרמב"ן בשבת קלט: ובתורת האדם [הביא דבריו הר"ן כאן], וכן שיטה להר"ן בשבת שם נקטו מדקדוק לשון הגמ' "יתעסקו בו עממים" משמע שכל עסקיו יהיו ע"י עממין. והמגיד משנה נקט שכן גם דעת הרמב"ם הנ"ל.
וטעם הדבר כתבו הרמב"ן ושיטה להר"ן לפי שאם תתיר מקצת המלאכה ע"י ישראל ימשכו לגומרה. והשטמ"ק כאן כתב דאין בזיון בהוצאתו והולכתו ע"י עממין, כיון דגם שאר המלאכות נעשות ע"י עממין. וראה ברמב"ן סברות נוספות דלענין הוצאת המת לקבורה ליכא למימר סברת 'מתוך'. ועי' אבני נזר (או"ח סי' ת"ו), וקובץ שיעורים (אות כ"ד).
ולענין הלכה - השו"ע (תקכו. א.) פסק כשיטה קמייתא להתיר להלבישו ולחמם מים לטהרו ולהוציאו ולהניחו בקבר ע"י ישראל, ורק עשיית הקבר וארון ותכריכין ע"י עממין. ועי' משנה ברורה (סקי"ב), ושער הציון (אות י"ב).
<b>ג] האם שרי ע"י עבדים:</b>
הב"י (תקכו. ב.) הביא מדברי הרמב"ן בתורת האדם בשם הבה"ג, וכ"כ השטמ"ק, דהאי 'עממים' ר"ל נוכרים שאינם עבדים, דאילו על עבד ישראל חייב בשביתתו כשביתת ישראל.
ובהגהות גליוני הש"ס כתב שכוונת הבה"ג לאסור לעבד שלא מל וטבל לשם עבדות, דאף שמותר לעשות מלאכה אסור לאדונו להניחו לעשות משום שביתת עבדו, אבל עבד שמל וטבל פשיטא דאסור דהא חייב במצות כאשה.
מיהו יעוי' בזה פלוגתת הרמב"ם וראב"ד (שבת כ. יד.), דשיטת הרמב"ם שעבדים שלא מלו וטבלו אלא רק קבלו ז' מצות בני נח דינם כגר תושב ואינו מצווה על שביתתם, ועי' מגיד משנה שם בביאור שיטת הרמב"ם, וראה עוד ים של שלמה (פ"ד דיבמות סי' נ"ג), קרן אורה (יבמות מח: ד"ה הא מה), ושו"ת חת"ס (או"ח סי' ס"ב).
<b>ד] אין מלינים ללילה שיתעסקו בו ישראל, טעם הדבר, וש"מ שמתקיימת המצוה בנכרים:</b>
השו"ע (תקכו. ב.) פסק דמת ביו"ט ראשון אסור להלינו עד יו"ט שני כדי שיתעסקו בו ישראל, וכתב חי' המאירי הטעם דמוטב שיקברוהו עכו"ם כיו"ט ראשון דהוי שבות שאין בו מעשה, משיקברוהו ישראל ויעברו על שבות בידים. והשטמ"ק כתב משום שאם ישהנו למחר הוי כמכוין מלאכתו ליו"ט. ויש שנקטו טעם האיסור להלין משום כבוד המת. וראה הרחבה בזה בשער הציון (אות ט"ו), וביאור הלכה (ד"ה אסור להלינו).
וכתב הקובץ שיעורים (כ"ה) דמהא שקוברים מת ביו"ט ע"י נכרים ואין ממתינין ללילה לקיים מצות הקבורה ע"י ישראל, מוכח שמתקיימת המצוה גם ע"י נכרים, ולא אמרינן בזה אין שליחות לנכרי, וכן מוכח גבי ביעור חמץ ושריפת בת כהן, והטעם לכל זה משום שהמצוה היא תוצאת המעשה ולא עצם המעשה, עי' בדבריו.
<b>מת ביו"ט שני יתעסקו בו ישראל:</b>
<b>מה התירו ע"י ישראל ביו"ט שני:</b>
<b>א.</b> הנה לקמן איתא דיו"ט שני לגבי מת כחול שויוהו רבנן, והתירו ע"י ישראל אפילו למיגז ליה גלימא ואסא, ושיטות הראשונים האם התירו אף חפירת קברו - עי' בדברינו על תוס' ד"ה יום טוב.
ולענין תחומין - כתב השטמ"ק בשם הריטב"א דכיון דכחול שויוהו שרי להוליכו אף חוץ לתחום, ומותרין להחזיר הכלים שהוליכו, שאל"כ נמצאת מכשילן לעתיד לבא. וראה ביאור הלכה (תקכו. ו. ד"ה ד"ה וחוזרין למקומם).
<b>ב.</b> כתבו הר"ן ושטמ"ק בשם הרמב"ן בתורת האדם, דכיון דכחול שויוהו רבנן מסתברא דביו"ט שני יתעסקו בו ישראל אפילו במקום שמצויין נכרים, ודלא כרב אחא משבחא שנקט דדוקא במקום שאין מצויין נכרים.
<b>ג.</b> הר"ן הביא דאיכא מ"ד דאפילו קורעין עליו דכחול שויוהו, ואף זה כבודו של מת, אך כתב דאינו נראה שאין אלו עסקי המת. וכן דעת הרמב"ן בתורת האדם שלא לקרוע.
<b>ד.</b> הטור (תקכו. ד.) כתב דנראה שהכיפה שבונין על הקבר אין לבנות ביו"ט שני. וכתב הב"י דמשמע דוקא כיפה של בנין, אבל כיפה של עפר שצוברין על הקבר שרי, ומהר"י אבוהב אסר אף זה. וראה משנה ברורה (סקכ"ח).
<b>ה.</b> כתב המשנה ברורה (סקכ"ד) דהא דאמרינן יו"ט שני כחול שויוהו לגבי מת, לאו כחול ממש אלא כחול המועד, ומה דאסור בחול המועד אסור גם לצורך מת.
<b>ו.</b> לענין קבורת מת בזמן הזה ביו"ט שני - עי' משנ"ב מהדו' 'דרשו' הע' 21 לסי' תקכ"ו.
<b>ואפילו בשני ימים טובים של ר"ה</b> - חי' הצל"ח נקט שלא הקילו ביו"ט שני של ר"ה אלא בזמן הזה דבקיאין בקביעא דירחא. אך הטורי אבן (ר"ה יט:) פשיטא ליה דגם בזמן שקדשו עפ"י הראיה הקילו ביום השני, משום שסמכו ארוב שנים שאין אלול מעובר. (פירות תאנה).
<b>נהרדעי אמרי אף בביצה דמה דעתיך דלמא מעברי ליה לאלול וכו' -</b> צ"ב דבכל טעמי האמוראים דלעיל דאסרי ביצה אף לאחר תקנת ריב"ז, אין מי שיאמר הטעם משום שמא יעברו לאלול. ומפרש מהר"ם דהכי קאמר: מה דעתיך לאסור הביצה לאחר תקנת ריב"ז משום שבזמן המקדש חיישינן שיבואו עדים מן המנחה ולמעלה ויעברו אלול ויעשו שני הימים קדושה אחת, ואותה תקנה לא נתבטלה מן הרחוקים שלא פסקו לעשות שני ימים [כדאמרינן לעיל ה. גבי "הא לן והא להו"], הרי מימות עזרא לא אירע כדבר הזה, וא"כ לא נתקיימה התקנה ובטלה מעיקרא דמעולם לא היו שני הימים קדושה אחת.
<b>הא אמר רב חיננא בר כהנא אמר רב מימות עזרא ואילך לא מצינו אלול מעובר:</b>
<b>א]</b> יש לעיין איך קאמר דמימות עזרא לא מצינו אלול מעובר, הלא בסוגיות דר"ה (כ. כא.) איתא בהדיא שעיברו כמה פעמים את אלול בימי עולא, לוי, רבא, ורב נחמן. ואולי ר"ל דמימות עזרא לא מצינו שעיברו לאלול מחמת סיבה זו דבאו עדים מן המנחה ולמעלה, ונמצא שמעולם לא נתקיימה הך תקנה דקדושה אחת, אבל פעמים שהיו מעברין מחמת ירקיא ומחמת מתיא כדאיתא בר"ה שם.
מיהו בר"ה יט: לב. מובאת הך מימרא בסתמא ללא שייכות לעניינא דביצה וקדושה אחת, ומשמע כפשוטו דלא אירע כן. ואולי י"ל דאכן עד ימות רב לא אירע כן, ומכאן ואילך אירע, וצ"ע. ושו"ר שעמד בזה השמחת יו"ט, עי' בדבריו. וראה עוד בספר הערות להגריש"א כאן ובר"ה כא:
<b>ב]</b> כתב מהר"ם דרב גופיה אף דס"ל דלא מצינו שאירע דבאו עדים מן המנחה ולמעלה, מ"מ סבר דנהגו בהן קדושה אחת ואף עתה הן קדושה אחת, דהרי אמרינן (לעיל סוף ד:) רב ושמואל דאמרי תרוייהו ביצה שנולדה בזה אסורה בזה.
<b>אמר מר זוטרא לא אמרן אלא דאשתהי אבל לא אשתהי משהינן ליה, רב אשי אמר אע"ג דלא אשתהי נמי לא משהינן ליה וכו':</b>
<b>פירושי הראשונים בביאור מחלוקתם:</b>
מפירוש רש"י בסוגיין מבואר דפלוגתתם קאי אסיפא דמת ביו"ט שני יתעסקו בו ישראל, וברש"י בשבת (ריש קלט:) מבואר דברישא ביו"ט ראשון ע"י עממין לכו"ע שרי בדאשתהי בלבד, נמצא מעתה דמר זוטרא קאי אכולה מילתא דרבא, ואף ברישא ביו"ט ראשון שרי ע"י עממין רק בדאשתהי, ורב אשי מודה ביו"ט ראשון, ופליג ביו"ט שני בלבד דשרי ע"י ישראל אף בדלא אשתהי.
וכתבו הרא"ש כאן (סי' ה'), והטור (סי' תקכ"ו) שכן שיטת הבה"ג, וכן דעת האור זרוע (הל' יו"ט סי' של"א). וראה ברא"ש ורשב"א ור"ן בסוגיין דהוכחת שיטה זו היא מכח הסוגיא דשבת שם.
ברם דעת רוב הראשונים (רמב"ן, רשב"א, ור"ן בשבת בשם הגאונים, בעל המאור שם, ובסוגיין - הרא"ש, ר"ן, רשב"א, הר"י מלוניל, וחי' המאירי, וכן הרמב"ם יו"ט א. כג.), דברישא ביו"ט ראשון לכו"ע שרי ע"י עממין ואפילו בדלא אשתהי, ופלוגתת מר זוטרא ורב אשי אי בעי אשתהי ביו"ט שני ע"י ישראל, והוכיח כן הרא"ש מלישנא דהגמ' [עי' קרבן נתנאל (אות ח') כיצד מוכח], וכן מסברא דלא יתכן לאסור ביו"ט ראשון היכא דלא אשתהי, דודאי כבוד הבריות דוחה יו"ט בשבות בעלמא דאמירה לנכרי, ובפרט שיש בזה תוספת צער לאוננים ביו"ט. וראה בראשונים שדחו הראיה דשיטה קמייתא מהסוגיא דשבת.
ולהלכה פסק השו"ע (תקכו. א.) כשיטה בתרא דהיא שיטת רוב הראשונים, וראה עוד חי' רעק"א, ביאור הלכה (ריש סי' תקכ"ו), וחי' מנחת שלמה.
<b>מ"ט יו"ט שני לגבי מת כחול שויוה רבנן אפילו למיגז ליה גלימא ולמיגז ליה אסא -</b> אלו מלאכות שרו ביו"ט שני ע"י ישראל, והאם שויוהו כחול ממש - עי' בדברינו לעיל ד"ה מת ביו"ט שני.
<b>אמר רבא מניח אדם עירובי תבשילין מיו"ט לחבירו ומתנה -</b> קובץ ענינים בנושא זה יעוי' בדברינו לקמן יז. ד"ה אמר רחב"א.
<b>אתמר אפרוח שנולד ביו"ט רב אמר אסור ושמואל ואיתימא ר' יוחנן אמר מותר -</b> במתני' עדיות (פ"ד מ"ב) איתא "אפרוח שיצא מן הביצה הכל מודים שהוא אסור", וצ"ע איך נחלקו הכא אמוראי בזה. וכתב התוס' יו"ט (ציון גלהש"ס) דנראה כנוסחאות שלא גרסי זאת התם במשנה.
מיהו הרע"ב שם פירש דמיירי באפרוח שלא נתפתחו עיניו דאסור משום שרץ העוף כר"א בן יעקב (לקמן ע"ב). ולכאורה זה מה שהביא לתוס' (ד"ה אפרוח) לפרש דמיירי הכא באפרוח דאתרמי שלא נפתחו עיניו. אך תמה התוס' יו"ט דא"כ בחול נמי אסור, ובמשנה שם משמע דביו"ט איירי. וראה הגהות לשון הזהב שם.
<b>רב אמר אסור מוקצה הוא:</b>
<b>א] מה הכרח שהאיסור מטעם מוקצה:</b>
הנה בסוגיא ריש פירקין איתא כמה טעמים לאיסור ביצה שנולדה ביו"ט: רבה אסר משום הכנה, והכא ליכא למימר דהא בלידת אפרוח או עגל ליכא משום הכנה [ועי' בדברינו בסמוך ד"ה אמרי ליה, אות ד'], ורב יוסף ורב יצחק פירשו משום פירות הנושרין ומשקין שזבו, וגם גזירה זו לא שייכא בבעלי חיים כמש"כ תוס' ע"ב ד"ה עגל, עי' בדברינו שם. הלכך ליכא למימר אלא משום מוקצה, ובהא פליגי הכא רב ושמואל.
<b>ב]באיזה מוקצה עסקינן:</b>
חי' הרא"ה הזכיר בדבריו 'נולד', וכן איתא ברש"י בסוף העמוד. אולם בחי' בן הרמב"ן נקט שאינו מוקצה דנולד, אלא שכתב דהגמ' מצי למינקט נמי נולד. והנה אם אינו מוקצה דנולד יש לפרש כמה אופנים [עי' בדברינו על תוס' ד"ה הואיל]: או דהוי מוקצה דאוצר וסחורה, ברם זה אינו אלא אליבא דר' יהודה, ולר' שמעון אפשר לאוקמה בכמה מוקצין דמודה בהן, כגון אי נימא דהוי האפרוח בעודו בקליפתו כגרוגרות וצימוקין דלא חזו למידי [עי' סוף מכילתין], או דהוי מוקצה דחסרון כיס [עי' שבת קנז.], או דהוי מוקצה משום דא"א להסיר הקליפה [עי' שבת מה: ברש"י ד"ה ביצת אפרוח ובתו"י שם].
מיהו אי במוקצה דנולד מיירי לכאורה לא אתיא כר' שמעון, דהא אינו מודה אלא בנולד גמור כמיא בעיבא כדאיתא בתוס' לעיל ב. (ד"ה קס"ד) ובתוס' לקמן ח. (ד"ה אמר ר"י), והכא דמי לצואה במעי קטן כמש"כ תוס' בשבת יט: (ד"ה שמן).
עוד יש לעיין דלכאורה אין ראיה גמורה מלשון רש"י והרא"ה שכוונתם למוקצה דנולד, דמצינו בראשונים לשון 'נולד' וכוונתם למוקצה בעלמא, וראה בתוס' לקמן ו: ד"ה עגל, ובדברינו שם. ועוד קשה דאי כוונת רש"י לנולד ממש, אמאי נקט בדבריו סברות נוספות שאין ראוי ולא עומד לאכילת כלבים. עוד צ"ע דמה שייך במוקצה דנולד סברת "הואיל ומתיר עצמו בשחיטה", כיון שאיסור נולד בא רק לאחר הלידה, ודוחק לומר דהוי באין כאחד. מיהו אי "מתיר עצמו בשחיטה" היינו רק לאחר שנפתחו עיניו אתי שפיר, אך לשון רש"י משמע שכבר בלידה גופה התיר עצמו בשחיטה.
ומאידך הנה לקמן מקשינן מה בין זה לעגל שנולד ביו"ט, ואי מטעם מוקצה דנולד אתינן עלה ניחא דס"ד שעגל הוי נמי מוקצה מטעם נולד, ומשני דמוכן הוא אגב אמו, אך אי הוי מוקצה משום הביצה והקליפה, מאי ס"ד לדמות לעגל דחזי אף במעי אמו. וצ"ל דסמיך אדלקמיה על עיקר הקושיא מעגל שנולד מן הטריפה.
<b>ושמואל ואיתימא ר"י אמר מותר הואיל ומתיר עצמו בשחיטה:</b>
<b>פירושי המפרשים:</b>
חי' המאירי מפרש שהלידה מועילה להפקיע הימנו איסור שרץ השורץ על הארץ שהיה בו קודם שנולד, אך לא משום שמועילה להתירו מאיסור אבר מן החי, עי"ש. מיהו דבריו צ"ע דמה שייך שהלידה מתירה איסור אבר מן החי ואיזה היתר היא פעלה, ואם שייך לומר היתר בלידה היינו מה שהיה אסור לשחוט במעי אמו כמש"כ תוס' (ד"ה וכי). ושו"מ בחי' רעק"א סברא זו, אלא שפקפק בזה דאינו אלא איסור לכתחילה.
ועיקר דברי המאירי הן שלא כדברי בעל המאור שנקט סברת "מתיר עצמו בשחיטה" גם גבי עגל שנולד ביו"ט. והצל"ח ופני יהושע ושפ"א נקטו בפשיטות דבעגל שנולד לא שייך סברת דמתיר עצמו בשחיטה, דהא גם במעי אמו היה מותר ע"י שחיטת אמו.
וביאור בסברת "הואיל ומתיר עצמו בשחיטה" - עי' מש"כ בחי' מהר"י אבוהב ומהר"ם גלאנטי, פני יהושע, חכמת מנוח (על רש"י), אור שמח (יו"ט ב. ג.), וחי' מנחת שלמה.
<b>אמרי ליה רב כהנא ורב אסי לרב וכי מה בין זה לעגל שנולד ביום טוב, אמר להו הואיל ומוכן אגב אמו בשחיטה:</b>
<b>א]</b> בעל המאור נקט דרב נמי מודה לסברת שמואל דמתיר עצמו בשחיטה, אלא דסבר דבעינן תרי סברות לקולא, דמוכן אגב אמו, ודמתיר עצמו בשחיטה. והרמב"ן במלחמות השיג עליו שדבריו שלא לצורך, דרב לית ליה כלל סברת מתיר עצמו בשחיטה אלא שרי רק משום דמוכן אגב אמו ואינו מוקצה.
וביאור סברת בעל המאור - עי' חי' הצל"ח, חי' חת"ס, ואבני נזר (או"ח סי' שצ"ו). וראה עוד חי' מאירי (ד"ה ושאר מפרשים).
<b>ב]</b> כתב הרא"ש (סי' ז') דמיירי הכא בעגל שנולד לבהמה העומדת לאכילה, דאי עומדת לגדל ולדות אסור לרב דאית ליה מוקצה.
וכתב חי' המאירי דאין לומר הואיל ואמו עומדת לאכילה אוכלא דאיפרת הוא, דכל שהוא מחוסר שחיטה אי אתה קורהו אוכלא דאיפרת.
<b>ג] כיצד מותר לשחוט העגל היום ולא חיישינן לנפל:</b>
בשבת קלה: תניא רשב"ג אומר כל ששהה ח' ימים בבהמה אינו נפל, ומקשינן (קלו.) מדהכא דעגל שנולד ביו"ט שוחטין אותו מיד, ומשני דקים ליה בגויה שכלו חודשיו. [הר"ח רי"ף ורא"ש כאן ציינו לסוגיא זו]. וגדר 'כלו חודשיו' פירש רש"י שם שעברו ט' חודשים מששמשה עד שילדתו ולא שמשה כל ימי עיבורה, ודקדק מדבריו השלטי גבורים שם דבעינן שכלו ט' חודשים שלימים, אך מדברי הטור (יו"ד סי' שע"ד) דקדק שדי דנכנס לחודש התשיעי.
מיהו הא דמהני כלו חודשיו היינו להתירו בשחיטה לאכילה, אבל להקריבו קרבן גזירת הכתוב הוא דעד שיהא בן שמונה ימים אף שודאי אינו נפל - כ"כ תוס' מנחות ריש לז:, עי' בדבריהם.
והרשב"א בסוגיין (ד"ה הא דאמרינן) הביא שבירושלמי איכא אוקימתא אחרת דלא חיישינן לנפל, דאתיא כמ"ד יולדת למקוטעין, עי' בדבריו.
והרא"ש (סי' ז') והטור (תצח. ה.) כתבו דעגל שנולד ביו"ט מותר לשוחטו כגון שהפריס ע"ג קרקע שיצא מכלל ריסוק איברים כדאיתא בחולין נא:, ותמה הב"י הלא כבר נפסק שבית הרחם אין בו חשש ריסוק איברים, וכן פסק הרא"ש גופיה שם, והביא שרבינו ירוחם כתב שודאי נפל טעות סופר בדברי הרא"ש במכילתין, וראה בב"י בשם מהר"י בן חביב שכתב לישב דברי הרא"ש והטור, וראה עוד ב"ח, פרישה, ט"ז (סק"ב), מג"א (סק"י), וקרבן נתנאל (אות ק').
<b>ד] בענין איסור הכנה בעגל שנולד בשבת לשוחטו ביו"ט שלאחריו:</b>
<b>א.</b> הנה לעיל ד. אמרינן דרב אית ליה הכנה דרבה, ולפי"ז לכאורה עגל שנולד בשבת יאסר לשוחטו ביו"ט שאחריו כמו גבי ביצה דהתם, אך כתב הרא"ש דדוקא בביצה שייך טעמא דהכנה משום שע"י הלידה הוכנה לגדל אפרוח וגם נשתבח טעמה, משא"כ בלידת עגל שלא הכינה הלידה כלום.
וראה תוס' לעיל ד. (ד"ה אלא) שכתבו שתי סברות בטעם הכנה דהתם, ועי' קרבן נתנאל כאן (אות פ') שדן אם הרא"ש אית ליה שתי הסברות.
<b>ב.</b> מיהו אפרוח הנולד בשבת, כתב הטור (סוס"י תקי"ג) בשם אחיו ה"ר יחיאל שאסור לאוכלו ביו"ט שלאחריו משום הכנה, לפי שבעודו בקליפתו לא היה ראוי לכלום נמצא דשבת הכינה ליו"ט. והב"י תמה והשיג על דבריו, דהא רב אסר בנולד ביו"ט רק משום מוקצה ולא משום הכנה, ועוד דא"כ מ"ט דשמואל ור' יוחנן דשרו, ועי' מש"כ לבאר הב"י בדברי הטור. וראה עוד מש"כ לבאר הב"ח (סק"ו), דרישה (סק"ג), מג"א (סקט"ו), וט"ז (סקי"א), וראה בהרחבה באפיקי ים (ח"ב סי' יח. ב.).
ונחלקו הפוסקים האם הכנה זו דאורייתא או דרבנן, ועי' משנה ברורה (תקיג. לז.), וראה עוד בדברינו על תוס' לעיל ד. ד"ה אלא.
<b>ג.</b> הקשה הרשב"א כיון דעגל שנולד שרי ביומו לאכילה רק אם קים לן שכלו חודשיו, נימא שאם נולד ביו"ט שאחר השבת יאסר משום דשבת הכינה אתמול דכלו לו חודשיו. ותירץ דאתיא הכא כמ"ד יולדת למקוטעין, ואיתא בירושלמי דכה"ג לא חיישינן לנפל, עי' בדבריו. וראה עוד מג"א (תקיג. טו.), והגהות רעק"א שם.
<b>ד.</b> ואכתי יש לדון עגל שנולד בשבת האם מותר לשחטו ביו"ט שלאחריו, דמחד איכא סברת הרא"ש דבעגל לא שייך טעמא דהכנה כביצה, אך מ"מ איכא הכנה דרבנן, כיון שבשבת גופה אסור נמצא שהשבת הכינה היתר לצורך יו"ט. ונחלקו בדבר זה רבינו אפרים והעיטור (בטור סי' תצח. ה.), ותליא בסברות תוס' לעיל ד. (ד"ה אלא), ועי' בדברינו שם. וראה עוד בהרחבה באפיקי ים (ח"ב סי' יח. ה.).
<b>ומה בין זה לעגל שנולד מן הטרפה -</b> בחולין נז: איכא פלוגתא אם בהמה טריפה יולדת, וכתבו תוס' ר"פ והשטמ"ק דלמ"ד אינה יולדת [וכן פסק השו"ע יו"ד נז. יח.] צריך לאוקמה הכא כשעיברה ואח"כ נטרפה.
<b>לימא להו הואיל ומוכן אגב אמו לכלבים:</b>
<b>א]</b> כתב הרשב"א ד'מוכן לכלבים' היינו ליתנה חיה לפניהם, אבל לא לשחוט לכלבים דהא דרשינן (לקמן כא:) "לכם ולא לכלבים". וכ"כ הרמב"ן במלחמות לקמן כא:, ברם בהשגות הראב"ד שם כתב דסוגיין אתיא כר' עקיבא דדריש "נפש ואפילו נפש בהמה משמע" ושרי לשחוט ביו"ט לכלבים. ובחי' הרא"ה כתב שתי הסברות.
ונראה דתליא מחלוקת זו בפלוגתא דלקמן: דהנה תוס' שבת קנו: (ד"ה ר' יהודה) כתבו בשם הר"י "דיש דברים ראויים ליתן לפני הכלבים חיים כגון עופות וכיוצא בהן", ומשמע דבעלי חיים גדולים כגון פרה מעוברת דסוגיין אין אוכלים הכלבים, ועל כרחך צריך לאוקמה הכא כמאן דשרי לשחוט ביו"ט לכלבים. אולם תוס' הרא"ש בשבת מה: כתב בשם רבינו שמשון שכלבים אוכלים אף בעלי חיים גדולים.
וראה עוד אפיקי ים (ח"ב יח. ה.), עונג יו"ט (סי' מ"ד ד"ה והנה הא דקאמר), שמחת יו"ט, וחי' מנחת שלמה.
<b>ב]</b> הנה אי נימא דמוכן לכלבים היינו בשחיטת אמו, צ"ע אמאי חשיב מוכן לאדם לפי שמוכן לכלבים, תיפוק ליה דכיון שמותר לשחוט האם לכלבים הרי העגל ניתר בשחיטתה והוי מוכן לאדם אי כלו ליה חודשיו - עי' מש"כ בשו"ת חת"ס (או"ח סוס"י קמ"ז), וע"ע ברכת אברהם.
<b>ג]</b> הרשב"א הביא סברת הירושלמי להתיר עגל שנולד מן הטריפה "דנעשה כדבר מוכן הטמון בדבר שאינו מוכן". וכתב בהערת המהדיר דנפק"מ למה שכתב הפמ"ג (בא"א תצח. ח.) דעגל שנולד מספק טריפה הוי מוקצה, דבין השמשות לא היתה אמו ראויה לא לאדם ולא לכלבים, אבל לסברת הירושלמי יש לכאורה להתיר אף בספק טריפה.
<b>ד]</b> המג"א (תצח. ח.) נסתפק בזמנינו שאין רגילין ליתן הטריפה לכלבים האם חשיב מוכן לכלבים [דבזמנינו שנכרים מצויין מוכרין להם בשוויו ואינו עומד לכלבים - מחצית השקל]. מיהו יעוי' שער הציון (אות כ"ו) שהביא בשם הפוסקים דאין לחלק.
<h4>רש"י</h4>
<b>ד"ה דילמא - כגון שלא באו עד יום שלושים ואחד -</b> מהר"ם הגיה "שלא באו עדים עד לאחר המנחה", דהא אם לא באו עד למחר עשו שני ימים מספק והוו שתי קדושות.
ומהרש"א פירש כן כוונת רש"י בלא הגהה, דר"ל שלא קבלו אותן עד יום ל"א, דהיינו כגון שבאו מן המנחה ולמעלה. וראה עוד חכמת מנוח, צל"ח, פני יהושע, יד דוד, וברכת אברהם.
<b>ד"ה מימות עזרא - האי דנקט מימות עזרא משום דבימיו עברוהו דכתיב בעזרא וכו' -</b> גם בפי' ר"ח רמז לזה, ומבואר בהרחבה בתוס' ר"ה יט: ד"ה מימות עזרא.
והא דנקט רש"י 'דכתיב בעזרא' אף דהוא פסוק בנחמיה - עי' גליון הש"ס לקמן לז:, סוכה יב., ומגילה ג.
<b>ד"ה לא אמרן - דיתעסקו בו ישראל -</b> עי' בדברינו בגמ' ד"ה אמר מר זוטרא.
<b>ד"ה דאיכא חברי - אומה רשעה שהיו בימי פרסיים -</b> עי' רש"י שבת יא. ד"ה חבר, וכן שם מה. ד"ה חברי, ותוס' שבת יא. ד"ה ולא.
<b>והאי גלימא דאמרינן לעיל אינו צורך המת וכו' וקמ"ל דאע"ג דטרחא דלא צריך הוא וכו' -</b> עי' בדברינו על תוס' ד"ה יום טוב. וראה עוד מהר"ם שיף מה הוצרך רש"י לפרש כן.
<b>ד"ה חזייה - רבינא לרב אשי -</b> צ"ב אימא דחזייה רב אשי לרבינא - עי' שמחת יו"ט.
<b>ד"ה לעגל - דתניא לקמן שמותר בו ביום לדברי הכל -</b> בפשטות כוונת רש"י לברייתא לקמן ע"ב, אך יעוי' פני יהושע דלא ניחא ליה בהא, ופירש דכוונת רש"י לברייתא לקמן כו: דקתני "ושוין שאם נולד הוא ומומו עמו שזה מן המוכן", עי' בדבריו. וראה עוד ראש יוסף.
<b>ד"ה הטרפה - בנה אסור אם נמצא בתוכה דעובר ירך אמו הוא -</b> צ"ע הלא עובר הנולד מן הטריפה אינו טריפה ולא חשיב כירך אמו [עי' תוס' ב"ק מז. ד"ה מאי]. וביאר הגהות מהר"ב רנשבורג שכוונת רש"י דהעובר חשיב ירך אמו רק לענין דלא מהני ביה שחיטת הטריפה להתירו, ומ"מ לא חשיב ירך אמו לענין שיחול עליו שם טריפה הואיל והוא בריה חיה בפני עצמה. וסברת הדבר ביאר בחי' מרן רי"ז הלוי (דף ע"ט) עפ"י יסוד הגר"ח ששחיטת טריפה חשיבא שחיטה פסולה, לפי שכל שחיטה שאינה ראויה להתיר הויא שחיטה פסולה ולא מהניא גם לולד. וראה בזה אתוון דאורייתא (כלל ט"ז), וקהלות יעקב (חולין סי' יא. ב. וסי' כ'). ובשיטת הרמב"ם בזה - יעוי' קהלות יעקב (ב"ק סי' ל"ד). וראה עוד ברכת אברהם כאן.
וכן לענין קנינים - איתא בהגהות אשר"י (ב"מ פ"ד סי' ח') בשם האו"ז שמשיכת האם לא מהני לקנות עוברה.
ויש לעיין אי אהני מיהא שחיטת אמו לטהרו מידי נבילה אם נמצא מת בתוכה, דהא כלפי אמו מהני שחיטתה לטהרה עכ"פ מידי נבילה. והראוני שהכסף משנה (אבות הטומאות ב. ז.) נקט דמהני שחיטת אמו לטהרו מטומאת נבילות, וא"כ חזינן חידוש דהגם דחשיב כשחוט בשחיטת אמו לטהרו מידי נבילה, מהני ביה תו שחיטת עצמו להתירו באכילה ולא אמרינן דהוי כשחיטה אחר שחיטה. וראה עוד מרכבת המשנה שם.
<b>אבל אפרוח שבקליפה אינו עומד לאכילת כלבים ואף לא היה ראוי הלכך נולד הוא -</b> בביאור דברי רש"י יעוי' בדברינו על תוס' ד"ה הואיל (ד"ה אי נמי).
ובהא דנקט רש"י דהך מוקצה דסוגיין היינו 'נולד' - עי' בדברינו בגמ' ד"ה רב אמר, אות ב'.
<h4>תוס'</h4>
<b>ד"ה מימות עזרא - י"ל דלר' יוסי אסור אי אתרמי ונהרדעי אמרי דלא אתרמי -</b> כלומר ר' יוסי שהיה בזמן שב"ד קידשו ע"י עדים, אמר דכיון דאי אתרמי שיבואו עדים מהמנחה ולמעלה הלכך יש לעשות שני ימים קדושה אחת, ונהרדעי אמרי דכיון שלא אירע עוד מעולם הכי, נמצא שנתבטלה התקנה מעיקרא ואינן אלא שתי קדושות כשאר ב' יו"ט של גליויות - מהר"ם.
מיהו תוס' בעירובין ריש לט: פירשו דנהרדעי סברי שרק במקום בי"ד היו עושין קדושה אחת אם עיברו לאלול, אבל שלא במקום בי"ד אזלו בתר רוב שנים שאינן מעוברות, ועשו שני ימים מספק דהוו שתי קדושות, ובהא פליגי על ר' יוסי דס"ל דבכל מקום שני יו"ט דר"ה חשיבי קדושה אחת. ועי' מהרש"א שם מה הועילו תוס' בתירוצם, הא מ"מ היכי פליגי נהרדעי אדר' יוסי.
<b>ד"ה יום טוב - ותימה דבמו"ק אמרינן אין חופרין כוכין במועד וכו' וי"ל כפיר"ח דפירש שהיו רגילין לחפור הרבה ביחד כדי שיהיו מזומנות כשיבואו מתים וכו':</b>
<b>פירושי הראשונים:</b>
<b>א.</b> פירוש הר"ח נדפס על הגליון במו"ק ח:, וכן פירשו רש"י שם, תוס' שם (ד"ה אין חופרין), הרי"ף שם, והרא"ש כאן (סי' ה'), וכן פסקו הרמב"ם (יו"ט ח. ח.), והשו"ע (תקכו. ד.).
והראב"ד השיג על הרמב"ם דאי לחפור כוכין לאחר המועד אסרו, אמאי התירו בסוגיא שם להאריך ולהרחיב את הקבר. ותירץ הר"ן כאן בשם הרמב"ן במו"ק דכיון שהם צרכי רבים, אע"פ שאינם צורך המועד אסור רק להתחיל בהם אבל להרחיב מותר.
<b>ב.</b> תוס' במו"ק שם הביאו יש מפרשים דאין חופרין דהתם אפילו לאחר מיתה ולצורך המת, דדוקא למיגז ליה גלימא ואסא שרו דלא ימצא לו גלימא ואסא העשוי מערב יו"ט, אבל כוכין וקברות ימצא הרבה שהיו רגילין לחפור מחיים.
<b>ג.</b> תוס' שם דחו חילוק דחול המועד שהוא מדאורייתא חמור מיו"ט שני דרבנן, דהלא מיירי גם ביו"ט שני כגון של תחילת פסח וסוכות שהוא גם חול המועד, ולא רק ביו"ט שני דעצרת ושביעי של פסח ושמיני עצרת. אמנם חילוק זה הביא כאן בשיטת ריב"ב על הרי"ף.
<b>ד.</b> הר"ן כאן הביא פי' רש"י במו"ק [והוא רש"י על הרי"ף שם], דהא דשרו הכא למיגז גלימא ואסא, דוקא הני לפי שטירחתן מועטה ולא לחצוב לו קבר שטירחתו מרובה, והוא איפכא מפי' רש"י כאן דאדרבה שרי אפילו גלימא ואסא דטירחא דאינו צריך הוא אלא משום כבוד המת, וכל שכן חציבת קברו ותכריכים. וכן פירשו הר"ן, ותוס' ר"פ כאן.
<b>ה.</b> הרשב"א וספר המכתם כאן, וחי' הר"ן שבת קלט: הביאו פירוש הראב"ד, דהכל שרי לצורך המת ואפילו חפירת קבר, וכי אסרו במו"ק היינו חפירת כוכין בלבד לפי שיש בזה טורח רב ואומנות לחצוב חלל הכוך בסלע.
<b>ד"ה והאידנא - והשתא בזה"ז שאין חברי מותר, ואין לומר שצריך מנין אחר להתירו דכיון דזה הטעם משום חששא ועברה החששא עבר הטעם -</b> צ"ע מאי שנא מביצה לאחר תקנת ריב"ז לעיל ה. דאף שבטל הטעם צריך מנין אחר להתירו כדילפינן מהר סיני.
והנה מהר"ם שיף (על רש"י) פירש שרש"י לשיטתו [עי' בדברינו על תוס' ה. ד"ה כל דבר] דס"ל שאפילו תקנה לזמן בעי מנין אחר להתירו, ודאי לית ליה סברת תוס', ולכך פירש"י דהכא מיירי בדברים שאינם צורך המת, ואותן אסרו משום חברי, אבל דברים של צורך המת לא אסרו מעולם. מיהו אכתי צ"ב לשיטת תוס' היכי שרי אף דבטל הטעם.
והקרבן נתנאל (אות ט') כתב בשם הר"ן עפ"י דברי תוס' בע"ז, דבעיקר התקנה לא גזרו כהאי גוונא שאין חברי, או גבי מים מגולין במקום שאין נחשים, אך מה שהיה בעיקר התקנה אכן צריך מנין אחר להתירו אף כשבטל הטעם.
ובתפארת ישראל (בבועז ריש עדיות) פירש ג' חילוקים בענין זה, ופירש דיש חילוק בין כשאסרו משום תקנה דאזי בעינן מנין אחר להתירו, ובין שאסרו משום חשש, עי' בדבריו.
וראה עוד פרי חדש (יו"ד סי' קט"ז), מטה יהונתן שם, פתחי תשובה שם, ומה שציינו כאן מהר"ץ חיות, טל תורה, ושמחת יו"ט. וע"ע חי' מנחת שלמה, וברכת אברהם.
<b>ומ"מ ר"ת היה אוסר וכו' -</b> מדברי תוס' כאן ותוס' שבת קלט: (ד"ה יום טוב) מבואר שמג' טעמים היה ר"ת אוסר: חדא דס"ל כיון שאסר רבינא אין לנו להתיר אף שבטל הטעם, ועוד לפי שאינן בני תורה, ועוד דאף בזמן הזה יש לחוש שתכוף המלכות לעשות מלאכה. ועי' מהרש"א ומהר"ם בשבת שם.
והתשב"ץ (ח"א סי' כ"ב) כתב שאין לאסור מטעם שאינן בני תורה, דמהאי טעמא אסרו רק לבני בבל והסמוכין להן, ובדורותם שהיו מקדשין עפ"י הראיה ועפ"י שלוחים, ובמקצת מקומות דמטו שלוחים עשו יום אחד, ובמקומות דלא מטו עשו שני ימים, ולפיכך היו מקילין ביו"ט שני ומזלזלין בו, אבל האידנא שעושין בחו"ל בקביעות שני ימים, אין לחוש כלל לזלזול לפי שאינן בני תורה, ואדרבה משום כך חמור להם יו"ט שני כיו"ט ראשון.
<b>ומעשה היה במלאו"ן שמת אדם אחד בי"ט שני ורצו להתעסק בו לקברו -</b> בתוס' שבת קלט: וברא"ש כאן ושאר ראשונים איתא שעשו מעשה בזה וקברוהו, והעיר בזה משמר הלוי כאן, עי' בדבריו.
<b>וגער בהן ר"ת וכו' -</b> בתוס' ר"פ איתא דאמר להם ר"ת תמה אני אם לא תחרב העיר, ולא היו ימים מועטים עד שנפלה דליקה בעיר.
<b>ד"ה אפרוח - נראה לומר דאתרמי שנפתחו עיניו היום דאי לא נפתחו עיניו קי"ל דאפילו בחול אסור -</b> בעל המאור (בסוף דבריו) כתב דמדאיפליגו אמוראי באפרוח שנולד ביו"ט, ש"מ דליתא לדר"א בן יעקב דאסר אפרוח שלא נפתחו עיניו, אך תוס' סברי דקי"ל כר"א בן יעקב. ועוד נראה דאתו תוס' לישב סוגיין עם מתני' דעדיות - עי' בדברינו בגמ' ד"ה אתמר אפרוח. והרשב"א (ריש ו:) כתב שני הפירושים הללו.
ולענין הלכה במימרא דר"א בן יעקב - עי' בדברינו לקמן ע"ב ד"ה ר"א בן יעקב.
<b>ד"ה הואיל - ותימה למה להו לשמואל ור' יוחנן הך טעמא תיפו"ל משום דלית להו מוקצה וכו' -</b> בהא דשמואל לית ליה מוקצה - יעוי' תוס' שבת יט: ד"ה ושמואל, ותוס' שם קמג. ד"ה שמואל, וראה עוד תוס' שם קנו: ד"ה ושמואל.
ובהא דר' יוחנן לית ליה מוקצה - צ"ע דבשבת מה: פסק ר' יוחנן כר' יהודה, וראה בזה תוס' שם (ד"ה אין לנו), ותוס' הרא"ש שם בשם רבינו שמשון. אך דעת תוס' כאן נראה כמש"כ הרמב"ן ורשב"א בשבת קנו:, דהסוגיא שם מה: לא פסיקא לה דעת ר' יוחנן ושקלו וטרו אליביה ולא איפשיטא, ובסוף המסכת נפשט דכר' שמעון סבירא ליה.
וראה עוד מהרש"א ומצפה איתן כאן.
<b>וי"ל דהכא קאמר טעמא אפילו לר' יהודה דאית ליה מוקצה וכו' -</b> הרשב"א תירץ דכולהו אמוראי אית להו סברת רב נחמן לעיל ב: דיש מוקצה ליו"ט הואיל וסתם לן תנא גבי יו"ט כר' יהודה, עי' בדבריו. וראה עוד בדברינו בזה לעיל ב: ד"ה מאי שנא בשבת.
והרמב"ן במלחמות נקט תחילה דשמואל ור' יוחנן לית להו מוקצה, וטעם שהיה לאסור אפרוח שנולד ביו"ט משום גזירת משקין שזבו, אלא דשרו מטעם דמתיר עצמו בשחיטה. אך שוב חזר ואמר דטעמא דמשקין שזבו ופירות הנושרין לא שייך בבעלי חיים [עי' תוס' לקמן ע"ב ד"ה עגל, ובדברינו שם], ונקט כסברת הרשב"א דביו"ט אית להו מוקצה. וראה עוד חי' הרא"ה, וחי' בן הרמב"ן.
ועוד בישוב קושית תוס' - עי' פני יהושע, שפ"א, ושמחת יו"ט.
<b>אי נמי איצטריך אפילו לר"ש דל"ל מוקצה דמודה בהאי מוקצה דהכא דהוי כגרוגרות וצמוקין:</b>
<b>פירושי שאר הראשונים:</b>
<b>א.</b> הגהות הר"ב רנשבורג ציין שכתירוץ זה דתוס' כ"כ גם תוס' שבת מה: ד"ה דאית (ב'), והיינו משום דביצת אפרוח אסח דעתיה מינה לגמרי כגרוגרת וצמוקין דלא חזו למידי, וצ"ל דאף לאכילת כלב אין הביצה ראויה.
<b>ב.</b> תוס' ישנים ותוס' הרא"ש שבת שם כתבו בפירוש שני, דביצת אפרוח הוי חסרון כיס מחמת חשיבותה, ולפי"ז נמי ניחא דהא אמרינן בשבת קנז. דמודה ר' שמעון במוקצה דחסרון כיס. וכ"כ הרשב"א כאן.
<b>ג.</b> רש"י כאן (בסוף העמוד) כתב דאפרוח בקליפה אינו עומד לאכילת כלבים ואף לא היה ראוי, ויתכן שכוונתו לשתי סברות הנ"ל: שאינו עומד לכך מחמת חסרון כיס, וגם אינו ראוי לאכילת כלב והוי כגרוגרות וצמוקין. [מיהו בהגהות וציונים (מהדו' עוז והדר) הביאו גירסא ברש"י "ואף <b>לאדם</b> אינו ראוי", וכן פירש הראש יוסף כוונת רש"י].
<b>ד.</b> ברש"י שבת מה: איתא דהא דביצת אפרוח לא חזיא לכלב לאו מחמת מהותה, אלא משום דכלב לא אכיל לה משום הקליפה. והקשו תוס' ישנים שם הלא אפשר להסיר הקליפה ויאכלנה הכלב, ולפי' רש"י צ"ל דהכלב עצמו לא יכול להסיר הקליפה, והאדם אסור להסירה עבור הכלב דהוי שוויי אוכלא או מיטרח באוכלא דהסוגיא בשבת קנה., וכ"כ חי' חת"ס לעיל ה:
וראה פני יהושע אמאי שינה רש"י הכא מפירושו בשבת. וראה עוד בדברינו על תוס' לקמן ע"ב ד"ה מוכן לכלבים.
<b>ד"ה וכי מה - ותימה וכו' וא"כ יכול להושיט ידו במעי אמו וישחטנו:</b>
<b>א.</b> הרשב"א וחי' הרא"ה תירצו שאין דרך אדם לעשות כך. וביאר חי' מנחת שלמה דסברת תוס' דכיון שאפשר לעשות כן סגי בכך שלא יחול ע"ז שם מוקצה, אבל הרשב"א סבר דכיון שלא שכיח דיעשה כן חשיב כמייחד לו מקום במעי אמו שלא לטלטלנו משם מחמת חשיבותו.
<b>ב.</b> בשו"ת אבני נזר (שצו. יא.) הקשה הרי גם ביצה אפשר להוציא ע"י הושטת יד ומ"מ הוה חשיב נולד לולי דהוי אוכלא דאפרת, עי' בדבריו. ובחי' מנחת שלמה תירץ דשאני עובר דמינכר, ולכן אם אפשר לשוחטו בפנים לא חשיב נולד.
<b>ג.</b> השמחת יו"ט דן דהא איתא בשבת קז: הושיט ידו למעי בהמה ודלדל עובר שבמעיה חייב משום עוקר דבר מגידולו, והלא תוס' לעיל ג. (סוד"ה גזרה) נקטו שקצירה לא הותרה ביו"ט, ותוס' ע"ז כו. נקטו שהוא תולדה דגוזז, וכתב שלדברי תוס' שם דזהו דוקא כשלא כלו חדשיו ניחא דתוס' הכא בקושיתם נקטו דאיירי בכלו חדשיו. מיהו עוד דן דהלא אסור לילד הבהמה ביו"ט כדאיתא בשבת קכח:, ועי' חי' מנחת שלמה שכתב לישב דמלאכת איסור והיתר לצורך אוכ"נ שרי כשנעשין בפעולה אחת. [ויש לעיין מאי קשיא כלל הלא תוס' מקשים רק שיושיט ידו וישחט העובר, ואם יעקר להיוולד מאליו יארע ולא במעשהו, וצ"ל דחשיב כפסיק רישיה].
<b>ד.</b> הפתחי תשובה (יו"ד יד. ד.) הביא משו"ת תפארת צבי (סי' ס"ט) שהשוחט עובר במעי אמו מותר לאכול האֵם כשישחטנה בלי בדיקת איברים הפנימים, ולא חיישינן שמא פגע בהן בסכין. והוכיח מדברי תוס' דהכא, דאי יש חיוב בדיקה לאם א"כ לא שייך לומר שהעובר מוכן ע"י שיכול לשוחטו בתוך האם, שהרי לא ירצה לעשות כן כדי לא להטריפנה. (פירות תאנה).
<b>ה.</b> בחולין ל: איתא דאסור לשחוט ב'חלדה' דהיינו כשאין השחיטה מפורעת וגלויה, והקשה הט"ז (יו"ד כד. ד.) א"כ איך איתא (חולין עד.) שאפשר לשחוט עובר במעי אמו, וראה בנקודות הכסף שם שתירץ בג' אופנים. וע"ע דברי חמודות (חולין פ"ב אות ט"ו).
<b>א"נ י"ל הואיל ולכתחילה אין לו לשחטו כה"ג שאינו יכול לראות וכו' לא מיקרי מוכן -</b> תוס' נקטו דלא חשיב מוכן משום שאין לשחוט כה"ג שאי אפשר לראות, אך הרשב"א והרא"ה כתבו דלא חשיב מוכן דמילתא דלא שכיחא היא. ועוד תירץ הרשב"א דאפילו חשיב מוכן מ"מ לא ניחא לגמ' לנקוט מילתא דלא שכיחא.
ומהר"ם שיף כתב דיש לאסור לשחוט כה"ג משום חלדה, וכדאיבעיא בחולין ל: אי שרי לשחוט תחת מטלית.
וראה עוד גליון מהרש"א, ושמחת יו"ט.
<b>ועוד י"ל דהתם מיירי דאירע שכלו לו חדשיו והכא מיירי בלא כלו לו חדשיו עד היום -</b> פי' דהא בעינן שישהה ח' ימים בבהמה דלא ליהוי נפל אלא א"כ ידעינן ביה שכלו לו חדשיו [עי' בדברינו בגמ' ד"ה אמרי ליה, אות ג'], והכא מיירי דכלו חדשיו היום ביו"ט ולא אתמול בערב יו"ט. וראה מהרש"א, הגהות מעיל שמואל, הערות למהרש"א (עוז והדר) בשם גנזי יוסף, צל"ח, חי' רעק"א, ראש יוסף, וחי' מנחת שלמה.
<b>וא"כ לא הוי מוכן היום הואיל ובין השמשות לא הוה חזי -</b> בחי' רעק"א הקשה הרי הא דאתקצאי בין השמשות הוא משום שמא עדיין יום ולא כלו חדשיו, וא"כ הוי מוקצה מחמת יום שעבר ולא חשיב מוקצה כמש"כ תוס' לעיל ריש ד., ותירץ רעק"א דאין אנו אוסרים המוקצה באכילה מפני ספק נפל, אלא כיון שלא יהא מותר לאכול בודאי משום האי טעמא דשמא נפל הוי, שוב לא מיקרי אוכל נפש, ונמצא איסורו ודאי מחמת איסור מלאכת יו"ט בין השמשות וחשיב מיגו דאיתקצאי מחמת יום הבא.
ושער המלך (יו"ט א. כד.) מחדש דמוקצה מחמת יום שעבר לא אמרינן רק כשהוא מחמת איסור דרבנן, אבל הכא הוי מוקצה מחמת איסור תורה.
והראש יוסף מחדש פשט בקרא ד"מיום השמיני והלאה ירצה", דהיינו שלא יצא מספק נפל עד צאת הכוכבים של ליל שמיני, ואפילו נימא דבין השמשות כולו לילה מ"מ עד צאת הכוכבים אינו יוצא מכלל ספק נפל.
וראה עוד מש"כ חי' חת"ס, שמחת יו"ט, קהלות יעקב (סי' ב'), וחי' מנחת שלמה.
<h3>דף ו:</h3>
<h4>גמ'</h4>
<b>דתנן מחתכין את הדלועין לפני הבהמה ואת הנבלה לפני הכלבים וכו' -</b> פירושי הראשונים בטעם וסברות פלוגתא זו - עי' בדברינו לעיל ב. ד"ה מחתכין את הדלועין.
<b>מוכן לכלבים הוי מוכן לאדם דדעתיה דאיניש אכל מידי דחזי ליה -</b> מדברי תוס' חולין טו: (סוד"ה כגון שקצץ) מבואר דסברא זו מהני רק בדבר שעומד גם לכלבים כבהמה דסוגיין, אבל דבר העומד לאדם בלבד ואינו ראוי עתה לו, הוי מוקצה ולא מהני מה שראוי לבהמה. וכעי"ז מבואר בתוס' בסוגיין (ד"ה מוכן לכלבים), וברש"י לעיל סוף ע"א.
<b>תניא כותיה דרב תניא כותיה דשמואל ואיתימא ר' יוחנן:</b>
<b>לענין הלכה:</b>
הרי"ף לא הכריע הלכה כמאן, וביאר הר"ן לפי דמספקא ליה דמחד קי"ל הלכה כרב באיסורי, ומאידך קי"ל הלכתא כר' יוחנן. אולם הרא"ש (סוסי ו') כתב שדעת הרי"ף דאזלינן לחומרא כרב ולכן לא הזכיר פסק, וכן הר"ח והרמב"ם (יו"ט ב. א.) פסקו כרב לאסור אפרוח שנולד ביו"ט, וביאר הרא"ש משום דתרתי ברייתות כוותיה דרב, דהאיכא נמי ברייתא בסמוך דר"א בן יעקב דמשנתו קב ונקי, [עי' קרבן נתנאל אות נ'], ועוד דרבה ורב יוסף אמרי לעיל "מ"ט שתיק רב" אלמא קיימי כוותיה. וכן נקטו הרמב"ן במלחמות, והראב"ד בהשגותיו שם.
ומאידך בעל המאור פסק להיתר כשמואל, משום דרב כהנא ורב אסרי סברי לעיל כוותיה והקשו על דברי רב. [ובתוס' ב"ב סב. (ד"ה ומודה רב) משמע דרב עצמו דשתיק חזר והודה לשמואל].
והר"ן וחי' הרא"ה כתבו שהרשב"א אף הוא פסק כשמואל משום דבגמ' תניא כוותיה דמר וכוותיה דמר, והוה ליה ספיקא דרבנן ונקטינן לקולא. [וצ"ע דברשב"א לפנינו (ד"ה ולענין אפרוח) מסיק בהדיא הלכה כרב כדברי הגאונים].
והטור (תקיג. ח.) הביא שתי השיטות, וכתב הב"י דנקטינן לחומרא, וכן פסק בשו"ע שם.
<b>ר"א בן יעקב אומר אף בחול אסור לפי שלא נתפתחו עיניו:</b>
<b>לענין הלכה:</b>
הרי"ף לא הביא מימרא דר"א בן יעקב, ואזיל לשיטתו בחולין פרק אלו טריפות (כב: בדפי הרי"ף) דפסק כרבנן, לפי שיחיד ורבים הלכה כרבים. וכן דעת הרמב"ם (מאכלות אסורות ג. י.).
ברם תוס' לעיל ע"א (ד"ה אפרוח) נקטו דהלכה כר"א בן יעקב, וכן דעת הרא"ש (סי' ז'), והטור (יו"ד סי' ט"ו) בשם הרא"ש, ומשום דקי"ל משנת ראב"י קב ונקי ואפילו בברייתא.
והשו"ע (יו"ד סי' ט"ו) פסק כרבנן דאפרוח לאחר שיצא לאויר העולם מותר מיד.
<b>והתניא השוחט את התרנגולת ומצא בה ביצים גמורות מותרות לאכלן בחלב:</b>
<b>א.</b> שיטות הראשונים מהו 'ביצים גמורות', ולענין הלכה - עי' בדברינו לקמן ז. ד"ה גופא.
<b>ב.</b> שיטת הרמב"ם (מאכל"א ט. ד.) דבשר עוף כיון שאסור בחלב רק מדרבנן, מותר לבשלו וליהנות ממנו ואין אסור אלא באכילה. ועי' ב"ח (יו"ד סי' פ"ז ד"ה ומ"ש ומותר בבשול) שהקשה עליו מסוגיא דחולין, ועי' ש"ך (סק"ב), ופר"ח (ו-ח).
והמרחשת (ח"א סי' ל') הביא ראיה לדברי הרמב"ם מברייתא דהכא, דאמאי נקטה "מותרות לאכלן בחלב" ולא "מותרות לבשלן", אלא לפי דהאי תנא ס"ל בשר עוף בחלב מדרבנן כמש"כ תוס' ולכך לא החמירו כמו בביצת נבלה, לפיכך לא נקט 'לבשלן' דזה מותר גם בשר עוף גמור בחלב, אלא קמ"ל דוקא 'לאכלן' שרי אף דבשר עוף אסור.
<b>אלא עם יציאתה נגמרה ומותרת לאכלה ביו"ט הא במעי אמה אסורה לאכלה ביו"ט והא תניא וכו' -</b> גירסת התוס' רי"ד, חי' הרא"ה, חי' המאירי, ושטמ"ק "אלא עם יציאתה נגמרה ואסור לאוכלה ביו"ט, מאי קמ"ל תנינא" וכו', וראה בתוס' רי"ד ובשטמ"ק בשם הריטב"א ביאור גירסא זו בהרחבה.
אך הקשה השטמ"ק בשם מורו מאי קשיא לרב לגירסא זו, וכי יש תימה אם אמר אמורא דבר השנוי בברייתא שאינה ידועה לכל, ועוד דילמא רב דוקיא דמתני' אתא לאשמעינן כדאמרינן בכמה דוכתי. על כן הסכים לגירסת רש"י ותוס'. מיהו נחלקו תוס' על רש"י בביאור מהלך הדין ודברים בגמ', עי' תוס' ד"ה וכי תימא, ובדברינו שם.
<b>השוחט את התרנגולת ומצא בה ביצים גמורות מותרות לאכלן ביו"ט -</b> נחלקו הראשונים האם מיירי בין ביו"ט דעלמא ובין ביו"ט שלאחר השבת, או רק ביו"ט דעלמא אבל ביו"ט שלאחר השבת אסור - עי' בדברינו על תוס' לעיל ב: ד"ה מלתא דלא שכיחא.
והנה לעיל ב: מפרשינן טעם ההיתר משום דמילתא דלא שכיחא לא גזרו רבנן, וביאור הדבר - עי' בדברינו שם ד"ה א"ל ביצים גמורות.
<b>אלא עם יציאתה נגמרה ומגדלת אפרוחים במעי אמה אינה מגדלת אפרוחים למאי נפק"מ למקח וממכר:</b>
<b>א.</b> צ"ב אמאי השמיענו רב דבר זה והא איכא טובא ענייני משא ומתן ומקח וממכר - עי' חי' מנחת שלמה דעיקר אשמעינן בהך מילתא ידיעה השייכת לעניינא דשמעתין, אלא דמה שאמר בהאי לישנא הוי נפק"מ למקח וממכר.
<b>ב.</b> הגהות פורת יוסף הקשה דמצי למימר נפק"מ לאיסור והיתר כשנמצא בביצה טיפת דם, דאם מגדלת אפרוחים כל הביצה אסורה כדאיתא בחולין סד:, ואם אינה מגדלת אפרוחים זורק הדם ואוכל השאר. ועי' בספר הערות להגריש"א.
<h4>רש"י</h4>
<b>ד"ה ביצים גמורות - ואפילו בלא קליפה לבנה אלא שהחלמון לבדו גמור וכו' -</b> עי' בדברינו לקמן ז. ד"ה גופא.
<b>ד"ה בי"ט - אבל לא יצתה לא נגמרה בחול ואסורה משום הכנה דרבה -</b> עי' פני יהושע, חי' הצל"ח, ושמחת יו"ט.
<h4>תוס'</h4>
<b>ד"ה השתא - ותימה היכי הוי מוכן לאדם אדרבה לא הוי מוכן דביה"ש לא מצי שחיט לה וכו' -</b> תוס' ר"פ תירץ דמיירי כגון שיש לו חולה מסוכן בביתו ואפילו בשבת מצי שחיט ליה.
והרשב"א כאן, ורמב"ן במלחמות לקמן כא: תירצו דכל שהוא מוכן לאכילה מערב שבת מצד עצמו ולא דחהו הבעלים משימוש, אלא שקפץ עליו איסור שבת בעל כרחו, אם בא לו שעת הכושר שלא בעבירה כגון הכא שמתה מעצמה, הרי היא בהכנתה הראשונה. [וטעמא שהחלב שנחלב בשבת לקדירה אינו מוקצה - עי' בדברינו לעיל ב. ד"ה אלא בתרנגולת].
והנה יעוי' בתוס' שבת קנו: (ד"ה ר' יהודה) שתירץ הר"י דיש דברים ראויין ליתן לפני הכלבים חיים, אך זה תירוץ על קושייתם שם דלכאורה גם לא חשיב מוכן לכלבים, אבל תוס' הכא דנים דלכאורה לא חשיב מוכן <b>לאדם</b>, ועל זה לא שייך תירוץ הר"י.
<b>על כן נראה להרר"י דגרסינן אם לא היתה נבלה מעיו"ט, ולא נראה וכו' -</b> הרש"ש מפרש דכוונת הר"י לגרוס בברייתא לקמן כז: שהוזכר בה ר' שמעון בהדיא, ואילו לעיל ב. מייתי מתני' שלא הוזכר ר' שמעון אלא סתם לן תנא כר' שמעון. [ולפי"ז צריך הר"י לגרוס גם "דתניא", וגם לגרוס "ר' שמעון אומר"].
<b>וי"ל דשפיר מיירי בשבת ומייתי מן היתור וכו' -</b> בחי' רעק"א הניח בתמיה אמאי מייתי הגמ' ממשנה דאין מחתכין הנבילה לפני הכלבים דלא הוי אלא מיתור הלשון, וטפי הו"ל לאתויי ממתני' דמגביהין מעל השולחן עצמות וקליפין, דמאן דאית ליה מוקצה אסר כדלעיל ב., ואף דהוי מוכן לאדם בין השמשות מ"מ לא הוי מוכן לכלבים [דחזו לכלב כמש"כ תוס' שם ד"ה מגביהין]. ועי' חי' מנחת שלמה.
<b>ותימה וכו' והתם מאי דרשינן מן היתור ולא שייך לרבות י"ט -</b> עי' הגהות בית מאיר, רש"ש, גנזי יוסף, חי' מנחת שלמה, ושלמי תודה (יו"ט סי' ח' אות ד').
<b>וי"ל דהתם נמי מרבינן מן היתור אע"פ שכבה הנר כבר אסור אח"כ לפי שאינו מן המוכן -</b> הרשב"א (סוד"ה מתקיף) כתב "י"ל משום דאין ניאותין הימנו לא פירש הטעם למה, לפיכך הוצרך לפרש לפי שאינו מן המוכן, אבל הכא כיון דתנא 'אם לא היתה נבלה מע"ש' הא פריש שפיר דמשום מוקצה הוא, למה ליה למתני 'לפי שאינו מן המוכן'". ועי' שטמ"ק שהקשה עליו בשם מורו.
והנה מש"כ תוס' דמרבינן מן היתור אע"פ שכבה הנר אסור, היינו כר' יהודה בשבת מד. דאסר נר אף דכבה, אבל תוס' שבת מב: (ד"ה ואין ניאותין) פירשו הך משנה ד'אין ניאותין הימנו' מן השמן המטפטף כל זמן שהנר דולק, ואתיא אף כר' שמעון, עי"ש. ועי' חי' מנחת שלמה כאן.
<b>ד"ה מוכן לכלבים - וקשה דא"כ אפרוח נמי יהא מותר שמוכן לכלבים וי"ל דבעינן מוכן ועומד וזה אינו עומד לכלבים -</b> כן פירש גם הרשב"א, וראה בדברינו בגמ' ד"ה מוכן לכלבים.
והנה לכאורה כוונת תוס' דאינו עומד לכלבים משום 'חסרון כיס', אך צ"ע דתוס' לעיל ע"א (סוד"ה הואיל) נקטו דמוקצה דביצה הוי משום דמסרחת כגרוגרות וצימוקין ולא משום חסרון כיס. מיהו יש לדחות דכוונת תוס' 'כגרוגרות וצימוקין' נמי למוקצה דחסרון כיס, כמש"כ תוס' בשבת קכב. (ד"ה איני) דעשבים מחוברים חשיבי כגרוגרות וצימוקין, ר"ל דדחוי ומסולק ממחשבת הכנת האדם כגרוגרות וצימוקין.
אמנם אכתי קשה דאי משום 'חסרון כיס' כלומר שמיועדת הביצה לגדל אפרוחים ולא לאכילת כלב, כל שכן עגל שבמעי טריפה שאינו מוכן ועומד לכלבים. [שו"ר שחכמת מנוח כתב לחלק בין ביצת אפרוח לעגל, עי' בדבריו, ועי' שמחת יו"ט]. ולכאורה נראה דהאי "אינו עומד לכלבים" ר"ל שהביצה בקליפתה אינה ראויה להן, וכדברי תוס' לעיל דהוי כגרוגרות וצימוקין דמסרח ואפילו לכלבים אינו ראוי, משא"כ עגל דראוי לכלבים אגב אמו. [אך לפי"ז "אינו עומד לכלבים" שנקטו תוס' אינו כפי' רש"י (לעיל סוף ע"א) שנקט שני דברים: דאינו עומד ואינו ראוי, ומשמע ד'אינו ראוי' היינו בעצם דהוי כגרוגרות וצימוקין, ו'אינו עומד' היינו משום דהוי כחסרון כיס. ועי' הגהת 'עוז והדר' ברש"י שם, וראה עוד בדברינו על תוס' לעיל ע"א הנ"ל].
<b>ד"ה עגל - ותימה מ"מ הוי אסור משום נולד כמו ביצה -</b> צ"ע הא מיירי בעגל המוכן אגב אמו בשחיטה, ומה שייך כה"ג 'נולד', האמרינן לעיל ב. דבתרנגולת העומדת לאכילה הוי הביצה אוכלא דאיפרת. ומבארים מהר"ם ומהר"ם שיף שכוונת תוס' בהך 'נולד' לגזירת משקין שזבו או פירות הנושרין. [וכן תוס' לעיל ג. (ד"ה ר' יוחנן) כינו 'נולד' למשקין שזבו, ועי' מהר"ם לקמן ז: שכתב דלשון תוס' במסכת זו מגומגם]. וכן הרשב"א (סוד"ה ושמואל) כתב חילוק זה דתוס' לענין פירות הנושרין ומשקין שזבו.
אמנם יעוי' מג"א (תצח. ח.) שהביא דברי היש"ש שהבין דברי תוס' כפשוטם משום איסור נולד, ותמהו עליו רעק"א והדגול מרבבה, וע"ע מחצית השקל שם, וחי' הצל"ח כאן.
<b>וי"ל דהא דאמר דשייך למיסר נולד היינו דוקא בדבר מאכל דומיא דפירות הנושרין ומשקין שזבו אבל בע"ח לא -</b> לכאורה יש לפרש כוונת תוס' כפי דבריהם לעיל ג. (ד"ה גזרה) דדוקא כגון דבר מאכל כפירות וענבים שייך גזירה שמא יעלה ויתלוש, לפי שאדם מתאווה להם משא"כ בעלי חיים. אכן ברשב"א הנ"ל מבואר הטעם דבעלי חיים לא גזרו בהן משום דליכא למיטעי לדמותן לפירות הנושרין ומשקין שזבו. והרמב"ן במלחמות נקט תחילה דגם בבעלי חיים איכא הך גזירה, אך מסיק כסברת תוס'.
<b>ד"ה ביצים גמורות - וקשה דהא אמרינן בעדיות וכו' וי"ל דטעמא משום דבשר עוף בחלב מדרבנן וכו' וקשה דאמרינן בעירובין וכו':</b>
<b>א.</b> תוכן דברי תוס' עפ"י מהר"ם: הקשו תוס' דחזינן גבי ביצת נבילה דאפילו גמורה בקליפתה ב"ה אוסרין, ותירצו דאין הכי נמי באיסור דאורייתא אפילו ביצים גמורות אסורות, והכא גבי בשר עוף בחלב מדרבנן הקילו. וחזרו והקשו א"כ אינו דבר פשוט להתיר ביצה הנמצאת במעי אמה לאוכלה בחלב, ואילו בעירובין משמע דמילתא דפשיטא היא [עי' תוס' עירובין שם (ד"ה אפילו) דמיירי התם בביצה הנמצאת במעי אמה]. וחזרו תוס' ותירצו באופן אחר: דודאי ביצים גמורות בקליפתן דומיא דביצת נבילה הנמכרת בשוק מילתא דפשיטא הוא, ואף ר' יעקב לא פליג אלא במעורות בגידין, וטעם דאסרו ב"ה ביצת נבילה גמורה משום גזירה אטו ביצת טריפה שגדלה באיסור.
<b>ב.</b> הנה מהר"ם מחק בתוס' תיבות "והאיכא בסמוך ר' יעקב דאסר", אך מהרש"א מקיים הגירסא, ופירש דהכי מקשה: הלא נראה דטעמא דר' יעקב משום דס"ל בשר עוף בחלב דאורייתא, ואפילו הכי מודה בביצים גמורות שאינן מעורות, וא"כ הדרא קושיא מאי שנא מביצת נבילה לב"ה. ומהר"ם שיף גם מקיים הגירסא, אך פירש בע"א. וראה עוד חכמת מנוח, רש"ש, צל"ח, שמחת יו"ט, וחי' מנחת שלמה.
<b>ג.</b> לעיקר דברי תוס' - הנה על תירוץ תוס' במסקנתם הקשו תוס' בחולין נח. (סוד"ה ושוין) דאין לומר דגזרו ביצת נבילה אטו טריפה, דהא לא גזרו שם בחולין ביעי דשיחלא בתרא אטו דשיחלא קמא ואטו ביעי דספנא מארעא.
ובתוס' חולין הנ"ל, וכן בתוס' עירובין סב: וכתובות ס: אכן תירצו בשם בה"ג דבשר עוף בחלב דרבנן, וכן תירץ בפי' הראב"ד עדיות שם, והמרדכי כאן (סי' תר"נ). וכתבו תוס' הנ"ל דאין להקשות מההיא דעירובין דביעתא בכותחא כדמקשי תוס' דהכא, די"ל דהכי קאמר אפילו נימא שאינו פשוט כ"כ לדינא, מ"מ כל העולם נוהגין בו היתר.
והביאו תוס' הנ"ל תירוץ ר"ת דבביצת נבילה דוקא החמירו ב"ה משום שנבילה הוא דבר האסור בעצם, אבל גבי בשר בחלב לא החמירו משום דכל אחד באפי נפשיה הוא דבר היתר. [ועי' חי' מנחת שלמה בסברת תירוץ זה]. וכעי"ז תירץ תוס' ר"פ, והוסיף טעם דגבי ביצה בחלב הוי נ"ט בר נ"ט, דהיינו התרנגולת נתנה טעם לביצה והביצה לחלב, אבל גבי נבילה וטריפה הוי חד טעם שנתנה התרנגולת בביצה.
והרמב"ן (חולין נח.) תירץ דלענין טריפה ונבילה דוקא אסורה, כיון שהיא מחוברת בגופה ויניקתה הימנה, אבל לא חשיבא כגופה ליקרא 'בשר' לענין בשר בחלב. וראה גם בחי' בן הרמב"ן כאן בשם אביו. וכעי"ז הביא קובץ שיעורים (אות כ"ז) בשם היראים (קמ"ט מצות בשר בחלב), דביצים הוו בכלל נבילה אבל אינן בשר, ולענין בשר בחלב בעינן 'בשר' וליכא, אבל לענין איסור נבילה לא בעינן בשר אלא כל דבר הנאכל אסור משום נבילה. וראה בקובץ שיעורים שהוכיח דעת תוס' בפסחים דסברי שאף לענין נבילה בעינן 'בשר'.
ד. בהא דנקטו תוס' להלכה דבשר עוף בחלב מדרבנן - תוס' חולין דף קד: (ד"ה עוף) ודף קיג. (ד"ה בשר) נקטו להלכה דהוי דאורייתא.
<b>ד"ה וכי תימא - פירש רש"י וכו' ותימה א"כ מאי פריך הא נולדה אסורה לא ב"ש ולא ב"ה וכו' -</b> פי' היאך סותר סברתו דהא דקתני 'נולדה' להודיעך כוחן דב"ש, מחמת הברייתא דא"כ מני לא ב"ש ולא ב"ה, הא השתא סבר דברייתא משובשת היא ושפיר אין לאוקמה כשום תנא - מהר"ם.
ובישוב פירש"י - עי' חי' הרא"ה שאזיל על דרך רש"י בהא דמפרש וכי תימא דברייתא משובשת היא, [אך לא בעיקר גירסת הגמ' - עי' בדברינו בגמ' ד"ה אלא עם יציאתה]. וכעי"ז פירש השטמ"ק בשם מורו ובשם הריטב"א. וראה עוד מגיני שלמה, מהר"ם שיף, פני יהושע, ושמחת יו"ט.
<b>ע"כ צריך לפרש הכי וכו' כלומר מאי ששייר במתני' קתני הברייתא דאי לא תנא אלא מתני' הייתי אומר וכו' -</b> כלומר רב הונא אמר אליבא דב"ה דאסור לאוכלן ביו"ט, וברייתא דקתני מותרות לאוכלן ביו"ט אתיא כב"ש, וקמ"ל בברייתא מה דלא שמעינן ממתני' דאפילו נמצאין במעי אמן מותרין לב"ש דלא נימא דבמעי אמן חמירי טפי [דס"ד דאקצינהו מדעתיה לגמרי כגרוגרות וצימוקין - חכמת מנוח], ופריך דאדרבה שמעינן ממתני' דבמעי אמן קילי טפי ואף לב"ה שרי - עי' מהר"ם בהרחבה. וראה עוד מהרש"ל, מהרש"א, מהר"ם שיף, שמחת יו"ט, וחי' מנחת שלמה.
וכתב החכמת מנוח דתוס' לא גרסי "הא <b>נמי</b> תנינא", אלא "הא תנינא".
<h3>דף ז.</h3>
<h4>גמ'</h4>
<b>כי ההוא דאמר להו ביעי דפחיא למאן:</b>
<b>פירושי הראשונים:</b>
רש"י פירש דהיינו הנולדים מתרנגולת חיה שפועה בלידתה. ותוס' חכמי איבר"א פירש שמתחממת ביציאתה. והקשה חי' המאירי אם רוצה ביצים שמגדלין אפרוחים מה מהני ליה דאמר 'ביעי דפעיא' האיכא נמי דספנא מארעא שאין מגדלין אפרוחים, ותירץ דאי הוה בעי להו לאכילה לא הוה קאמר מידי אלא ביצים סתמא, וכיון שפירש ודאי כוונתו דחזו לגדל אפרוחים אלא שאינו יודע לברר דבריו. ועוד פירש שביעי דספנא מארעא לא פעיא כולי האי בלידתה.
מיהו ספר המכתם פירש 'ביעי דפחיא' לשון חימום כמו 'פיח הכבשן', כלומר שראויין להתחמם תחת התרנגולת להוליד אפרוח. אך צ"ע דבמעשה לקמן דההוא דאמר 'ביעי דדכרא למאן' אכתי תיקשי קושית המאירי. ועי' מש"כ השמחת יו"ט.
<b>אמר להו מקח טעות הוא והדר, פשיטא:</b>
<b>תמוה מה מקשה 'פשיטא' על מעשה שהיה:</b>
הרשב"א פירש דהקושיא היא מאי ס"ד דהמוכר דאזיל לבי דינא ולא הודה לטענת הלוקח. אך כתב דלישנא ד'מהו דתימא' וכן 'קמ"ל' אינו מתיישב שפיר להאי פירושא.
השטמ"ק פירש בשם מורו דפריך לרב אמי מה הוצרך ליתן טעם לדבריו משום דמקח טעות הוא, הלא א"צ ליתן טעם אלא כשיש תימה בדבר, והכא פשיטא הוא.
השטמ"ק גופיה פירש דמקשה למה ליה לר' אמי להאריך ולמימר דיחזיר הדמים, ומשני דס"ד דיחזיר הך דביני וביני קמ"ל שמחזיר הכל.
ובשם הריטב"א פירש דמקשה לבעל הגמ' למה הוצרך להביא מעשה זה שאין בו חידוש.
וראה עוד מהר"ם שיף, חי' מהר"י אבוהב ומהר"ם גלאנטי, חי' מנחת שלמה, והערות להגריש"א.
<b>מהו"ד האי לאכילה קא בעי להו והאי דקאמר דפחיא משום דצריבן למאי נפק"מ למיתבה ליה ביני וביני קמ"ל:</b>
א. השטמ"ק הביא בשם הרשב"א דקמ"ל דמאן דבעי ביעי דפחיא מסתמא לאפרוחים קבעי ולא לאכילה, דלא הוה מוקי נפשיה כולי האי למיבעי ביעי דפחיא משום חשיבות זוטא דאית בהו. וצ"ע הלא סתמא זה אינו אלא רוב, וקי"ל אין הולכין בממון אחר הרוב (ב"ק מו.), ואכן המחנה אפרים (אונאה ס"ו) ביאר דעת הרמב"ם שהשמיט דין סוגיין, לפי שסברה כרב דהולכין בממון אחר הרוב, וקי"ל כשמואל דפליג. וראה מש"כ בהע' 306 לרשב"א (מוה"ק) בשם השואל ומשיב ושער המשפט.
<b>ב.</b> עוד דן השטמ"ק דכיון דאמר בהדיא שרוצה ביעי דפחיא, הוה כדבר שבמדה ומשקל ומנין דקי"ל (קידושין מב:) דאפילו פחות מכדי הונאה חוזר, ומאי ס"ד דמחזיר רק דביני וביני. והביא יש מפרשים דהכא מיירי שכבר הטילם הקונה לגדל אפרוחים ונפסדו לפיכך לא יכול להחזירם בעינם, וכן פירש הר"ן בקידושין שם גירסת או פירוש הרא"ש כאן (סי' ט') דיהבו ליה ביעי דשחוטה ואותבינהו תחת תרנגולת ולא נולד מהן אפרוח. וכ"כ מהרש"ל כאן. ועי' רש"ש בענין אחר.
וראה עוד הגהות רעק"א על השו"ע (חו"מ רלג. ח.), והובא בחי' רעק"א כאן, ועי' חי' חת"ס, שמחת יו"ט, חי' מנחת שלמה, וברכת אברהם.
<b>דא"ר יוחנן ביצה שיצאה רובה מערב יו"ט וחזרה מותרת לאכלה ביו"ט -</b> כבר בתוספתא (פ"א ה"ב) איתא דביצה שיצאה רובה מערב יו"ט הרי זו מותרת, אך ר' יוחנן מחדש דאפילו חזרה מותרת.
והשו"ע (תקיג. ו.) פסק כר' יוחנן, וביאר השטמ"ק דהא אפילו ללישנא בתרא הוי פלוגתת רב ור' יוחנן, וקי"ל הלכה כר' יוחנן, ועוד דסוגיא לקמן כר' יוחנן.
והרמב"ם השמיט מימרא דר' יוחנן, ועי' צל"ח, שפ"א, שמחת יו"ט, וחי' מנחת שלמה.
<b>ואיכא דאמר מאי עם יציאתה נגמרה עם יציאת כולה וכו' ולאפוקי מדר' יוחנן:</b>
<b>חקירה בביאור מחלוקת הלשונות:</b>
הנה בטעם דלידה ביו"ט הוי הכנה לשבת ביארו הראשונים לפי שעם לידתה נגמרת הביצה לגדל אפרוח, ועוד שמשתבח טעמה בלידה [עי' בדברינו על תוס' ב: ד"ה מלתא, ועל תוס' ד. ד"ה אלא], ולפי"ז י"ל דהכא כשיצאה רובה מערב יו"ט ודאי נגמרה אז והוכנה לכל דבר, ומחלוקת הלשונות אי רבנן חשבינהו שֵם לידה, או שגדרו גדר עד שתצא כולה.
אך יש לפרש דלעולם אינה נגמרת עד שתצא כולה, אלא דהנה הכא שנולדה ביו"ט דעלמא מיירי ולא ביו"ט שאחר השבת, וטעם איסורו איתא לעיל ב: גזירה משום יו"ט אחר השבת, ופליגי הלשונות האם באיסור דרבנן כה"ג הקילו מיהא דאי יצתה רובה חשיבא כבר כנולדה. ונפק"מ כגון יצתה רובה מערב יו"ט וחזרה ונולדה בשבת שלאחר יו"ט, ודוק.
<b>גופא השוחט את התרנגולת ומצא בה ביצים גמורות מותרות לאכלן בחלב:</b>
<b>שיטות הראשונים מהו 'ביצים גמורות', ולענין הלכה:</b>
<b>א.</b> כתב הטור (פז. ה.) שדעת הרשב"א דביצה גמורה היינו כל שיש לה חלמון וחלבון אף שמעורה בגידין, אך אם אין לה אלא חלמון עדיין בשר הוא. וציין הב"י שהרשב"א הוא בתורת הבית (בית ג' שער ה'), וכ"כ בחי' הרשב"א כאן, והר"ן, וחי' הרא"ה.
<b>ב.</b> שיטת רש"י:
הנה רש"י לעיל ו: (ד"ה ביצים גמורות) פירש שהחלמון לבדו גמור ואין להן הקליפה לבנה, וכן הביא הרא"ש (סי' ח') בשם רש"י, וכתב הטור הנ"ל שנראה מדברי רש"י דאפילו אין לה עדיין חלבון חשיבא ביצה גמורה.
מיהו בחי' בן הרמב"ן כתב בשם רש"י גופיה ד'גמורות' היינו בחלבון וחלמון, והוא כשיטת הרשב"א והראשונים הנ"ל, ולפי"ז צ"ל הא דהזכיר רש"י 'חלמון' היינו לאפוקי קליפה הלבנה אך לא לאפוקי חלבון.
ותוס' כאן כתבו בשם רש"י "דגמורות קאי אחלמון אבל לא נתקשה עדיין השפופרת מבחוץ רק הקרום", ויש לעיין אם כוונתם שלא נגמר החלבון [וראה בתוס' מנחות סט. (ד"ה ביצי נבלת) שנקטו רק דנגמר החלמון], או כוונתם שלא נגמר הקליפה לבנה. ושו"ר שתפארת שמואל על הרא"ש (אות ד') יליף בכוונת רש"י ובכוונת תוס' אליבא דרש"י שנגמר החלמון והחלבון. וראה עוד הגהות גנזי יוסף.
<b>ג.</b> בחי' בן הרמב"ן הקשה לפירש"י איך יתכן שאם מעורה בגידין חשיבא ביצה גמורה, הלא אמרינן בחולין נח. דאי אגידה בגופה כגופה דמיא, עי' מש"כ לישב בכמה אופנים. אולם מסיק בן הרמב"ן כשיטת הרשב"ם ד'ביצים גמורות' היינו עם קליפתן החיצונה שנגמרו לגמרי ונתקשית הקליפה כדרך ביצים הנמכרות בשוק. ולשיטה זו ר' יעקב להקל בא, דרק אם מעורות בגידין חשיבי כבשר ואסורות, אבל אם אינן מעורות בגידין מותרות אפילו לא נתקשית הקליפה. וראה בחי' בן הרמב"ן ביאור מהלך הסוגיא לשיטת הרשב"ם דר' יעקב להקל בא. וע"ע בקרבן נתנאל (אות ת').
ושיטת הרשב"ם הובאה במרדכי כאן (סי' תר"נ), וברמב"ן חולין נח., ושטמ"ק ב"ק מז., וכ"כ השטמ"ק כאן בשם י"מ, וכן משמע שיטת תוס' ר"פ בשם ר' יהודאי, וכן דעת הר"י מלוניל. אמנם הרשב"א בתורת הבית דחה שיטת הרשב"ם, וכן הרמב"ן בחולין הנ"ל דחה שיטתו. [ודלא כבן הרמב"ן כאן דמסיק כוותיה].
<b>ד.</b> הטור (יו"ד פז. ה.) נקט בלשונו "כשנגמר החלמון ועדיין היא אדומה ומעורה כמו השלל של הביצים המחובר ואשכול שרי", ופירש הב"י כוונתו דלא כמשמעות פשט דברי רש"י והרא"ש, אלא דכל שהיא מחוברת באשכול אכתי לא נגמרה, והכא מיירי בביצה שכבר פירשה מן האשכול ואינה מעורה בגידין, אך מפני שהיא אדומה ואית בה שורייני סומקי קרי לה 'מעורה בגידין', לפי שדומה לאותן המחוברין באשכול.
מיהו הב"ח פירש כוונת הטור כרש"י והרא"ש דאפילו מחוברת ממש בגידין ובאשכול שריא, ונקט 'אדומה' לרבותא דאפילו היא אדומה כשאר השלל של ביצים המעורין לגמרי ועדיין לא נגמרו מ"מ שריא.
<b>ה.</b> לענין הלכה:
השו"ע (יו"ד פז. ה.) פסק כדעת הרשב"א דגמורות שמותר לאוכלן בחלב היינו בחלמון וחלבון אפילו בלא קליפה הלבנה, אבל נגמר החלמון בלבד אסור לבשלן בחלב, אמנם אכלן בפני עצמן מותר לאכול אחריהן חלב. ברם הב"ח כתב להחמיר כדעת רשב"ם דאין להתיר עד שתגמר בקליפתה החיצונה, ויתר על כן עפ"י חילוק הראשונים [שהבאנו על תוס' ו: ד"ה ביצים] דגבי ביצת נבילה אסרינן אפילו נגמרה קליפה החיצונה ונמכרת בשוק, והא דמקילין גבי בשר בחלב לפי שהוא מדרבנן, מעתה כפי המנהג להחמיר כמ"ד דהוי דאורייתא, הכי נמי יש להחמיר אף ביצה גמורה לגמרי שלא לאוכלה בחלב, מיהו דיעבד אם נתערבה בחלב אין להחמיר. והש"ך (סק"י) כתב דיש לחוש לכתחילה לשיטת הרשב"ם, עי' שדן בזה בהרחבה. וראה עוד חי' חת"ס כאן.
<b>האוכל מנבלת עוף טהור מן השלל של ביצים וכו' טהור -</b> רש"י בחולין ע. פירש עפ"י הסוגיא שם, שדוקא תלש הביצה והוציאה לחוץ ואכלה טהור, אבל הכניס פיו למעיה ואכלה בפנים טמא. ותוס' שם (ד"ה ביצי נבלת-ציון גלהש"ס) תמהו דאטו בשביל שהכניס פיו בתוך מעיה ייחשבו יותר בשר. אלא פירשו תוס' דהכא בביצים גמורות איירי ובכל אופן טהור, והתם מיירי בשאינן גמורות, ומה שבחוץ טהור משום דמיתה עושה ניפול, עי' בדבריהם.
<b>ומן הבשר שנתלש מן החי טהור -</b> משמע דדוקא בשר מן החי טהור הא אבר מן החי טמא, וצ"ע הלא בתורת כהנים (פר' שמיני) ילפינן מקרא דאבר מן החי של עוף אינו מטמא, וכן פסק הרמב"ם (אבות הטומאות ג. טו.) - עי' בזה בהרחבה בשו"ת זכר יצחק (סי' ל"ד), וע"ע באר יצחק (או"ח סי' י"ט).
<b>דלמא עד כאן לא קאמר רבי יעקב התם אלא לענין איסורא אבל לענין טומאה לא -</b> פירש רש"י דאע"ג דלאו בשר נינהו אסר מדרבנן הואיל וקרובים להיות בשר. וכתב הרשב"א דאע"ג דבשר עוף גופיה אסור בחלב מדרבנן בעלמא, לא חשיב גזירה לגזירה אלא כולה חדא גזירה היא.
<b>ואפושי טומאה מדרבנן לא מפשינן:</b>
<b>האם זה כלל בכל הטומאות:</b>
פירש"י דאע"פ שמצינו דגזרו חכמים טומאה במקומות הרבה, הכא לא ניחא לן דליפשו בטומאות. וביאר השטמ"ק בשם הריטב"א שחכמים גזרו במקומות המצויין ושכיחים, ולא ניחא להו לגזור בזה שהוא טומאה מחודשת דנבלת עוף טהור שאינה מטמאה במגע ומשא אלא בבית הבליעה, והוא היפך ממש מטומאת נבלה חיה ובהמה.
והנה לפירוש הריטב"א נמצא דכלל זה דאפושי טומאה לא מפשינן הוא בנבלת עוף טהור בלבד, אך ציין בהגהות טל תורה שתוס' במנחות סט. (ד"ה דבלע) נקטו בשם ר"ה גאון האי כללא על שאר טומאות. ובתוס' ר"פ כאן הזכיר שתי הסברות: דטומאה לא שכיחא, ועוד דנבלת עוף טהור חידוש הוא.
וראה עוד טהרת הקדש (מנחות סט.), הגהות חשק שלמה (בכורות ז:) בשם הנודע ביהודה, ותפארת ישראל (פ"ב דטהרות בועז אות י"ב).
<b>מידי דהוה אקורקבן ובני מעיין דאע"ג דבשר נינהו כיון דאיכא אינשי דלא אכלי איצטריך לאשמועינן:</b>
<b>בגדר טומאת נבלת עוף טהור:</b>
באתוון דאורייתא (כלל א') וכן בקובץ שיעורים (אות כ"ט) ביארו הס"ד דכיון דאיכא אינשי דלא אכלי אינו מטמא דחשיב שלא כדרך אכילתן, ועי' באתוו"ד שהוכיח מהכא חקירתו דטומאת נבלת עוף טהור בבית הבליעה היא טומאת אכילה ולא טומאת מגע.
מיהו יעוי' בחי' רבינו חיים הלוי (אבות הטומאות ג. א.) שהוכיח דעת הרמב"ם דטומאת נבלת עוף טהור היא 'טומאת מקום' ולא טומאת אכילה. וראה משמר הלוי כאן שכתב בכמה אופנים לדחות ראיית האתוו"ד מסוגיין.
והמנחת חינוך (קסא. טו.) פשיטא ליה אף בדעת הרמב"ם שהוא טומאת אכילה. וכן החזו"א בגליון תמה על הגר"ח, וגם בחי' הגרי"ז (זבחים ע.) הקשה על דברי הגר"ח. וראה עוד אור שמח (אבות הטומאות שם), וקהלות יעקב (שבועות סי' ו', טהרות סי' מ"ג).
<b>דאע"ג דבשר נינהו כיון דאיכא אינשי דלא אכלי איצטריך לאשמועינן -</b> בחי' המאירי נוטה לומר שלפי האמת כיון דאיכא אינשי דלא אכלי, מדרבנן בעלמא הוא דמיקרי בשר, אך הביא יש מפרשים דהוו כעיקר הבשר.
<b>כל שתשמישו ביום נולד ביום זו תרנגולת:</b>
<b>ביצה שנולדה בין השמשות:</b>
בשו"ת פרי יצחק (ח"ב סי' י"ח) הביא שמדברי שו"ת מהר"י ברונא (סי' קמ"ט) מבואר דביצה שנולדה בין השמשות מבררת דאכתי יום הוא דהא אינה יולדת בלילה, וכתב הפרי יצחק שדברי המאירי [הובאו בדיבור הבא, אות ב'] מסייעין לו, אך תמה דא"כ ביצה הנולדת בין השמשות תברר לנו הספק שנסתפקו חז"ל (שבת לד:) אי בין השמשות הוי יום או לילה, והלא כיון שכל חכמי המשנה והתלמוד החליטו דביה"ש ספק הוא, לא יוכל לעולם להתברר עפ"י דרכי הטבע עד שיבא אליהו, עי' בדבריו.
מיהו יעוי' בראש יוסף שנסתפק אם הא דאמרינן תרנגולת יולדת ביום היינו רק בודאי יום, או יולדת גם בין השמשות, ודן לענין תרנגולת שהטילה בין השמשות של ערב שבת.
<b>למאי נפקא מינה לכדרב מרי וכו':</b>
<b>א]</b> הפמ"ג (במשב"ז תקיג. ז.) הקשה בשם אביו אמאי לא נקטו נפק"מ לענין מקח וממכר, כגון שהתנה שימכור לו ביצי זכר, ונתן לו ביצים שנולדו בלילה דודאי ספנא מארעא. והשיב לו דמ"מ יש מיעוט שיצתה רובה ביום וחזרה בלילה, ואין הולכין בממון אחר הרוב, עי' בדבריו. וראה עוד בספר הערות להגריש"א בכורות דף ח.
<b>ב]</b> הקשה חי' המאירי התינח דנקט נפק"מ גבי תרנגולת, אך מאי נפק"מ איכא גבי אדם ועטלף. וכתב דאפשר דנקטינהו אגב תרנגולת, א"נ גבי אדם איכא נפק"מ לנולד בין השמשות דחשיב ספיקא, ואילו היה תשמישו רק ביום או רק בלילה הוה פשטינן ושדינן ליה בתר זמן תשמישו.
<b>בדק בקנה של תרנגולת מערב יו"ט ולא מצא בה ביצה ולמחר השכים ומצא בה ביצה מותרת:</b>
<b>לכאורה הוי דבר שיש לו מתירין דלא בטל אפילו בדרבנן [כדלעיל ד.]:</b>
הר"ן הוכיח מכאן דלא אמרינן דבר שישל"מ לא בטל היכא שיש רוב צדדים להיתר. והביא דבריו גליון מהרש"א (יו"ד קב. ב.). והצל"ח (לקמן י:) הוכיח כן מהסוגיא שם גבי גוזלות דאמרינן ניזיל בתר רוב או קרוב אף שהגוזלות הוו דבר שיש לו מתירין לאחר יו"ט. מיהו הפתחי תשובה (יו"ד קב. א.) הביא שהמג"א (תקיג. יג.) פליג ואסר דבר שישל"מ בכל גווני. וע"ע חי' חת"ס כאן. וראה עוד בדברינו לעיל ג: ד"ה וכל דבר, אות י"א.
<b>איני והאמר ר"י בן שאול וכו' התם בדספנא מארעא, א"ה דרב מרי נמי אימא מארעא ספנא, בדאיכא זכר בהדה:</b>
<b>לקיחת ביצים מנוכרי בליל יו"ט:</b>
הרא"ש (סי' ט') פסק דמותר ליקח ביצים מן הנוכרי בליל יו"ט ראשון, לפי שתלינן ברוב שאין יולדות אלא ביום וודאי בערב יו"ט ילדה. והר"ן הוסיף דאפילו ליכא זכר נמי תלינן דרובא דספנא מארעא יולדות ביום, [כמש"כ תוס' לקמן ע"ב ד"ה כי, ועי' בדברינו שם]. וראה בקרבן נתנאל (אות ד') שמהרש"ל נקט דשרי רק בדאיכא תרי רובי, ופליג עליו שהרא"ש והטור הזכירו רק רוב אחד. ועי' יד דוד, והערה 316 לרשב"א.
מיהו ליקח מהנוכרי בליל יו"ט שני של ר"ה אסרו הר"ן והגהות אשר"י, לפי דאפילו נולדו אתמול קדושה אחת הן, אך בליל יו"ט שני של גלויות שרי. וכן פסקו הטור ושו"ע (תקיג. ו.), ועי' בב"י ןבהגהת הרמ"א לענין נוכרי מסיח לפי תומו שנולדו מאתמול.
<h4>רש"י</h4>
<b>ד"ה דפחיא - הנולדים מן התרנגולת חיה שפועה בלידתה -</b> עי' בדברינו בגמ' ד"ה כי ההוא.
<b>ד"ה דצריבן - לשון מבושלות כל צרכן -</b> הגהות חשק שלמה ציין שהערוך פירש דהם קשים וחזקים, כדאמרינן 'צורבא מרבנן' כלומר חוזק תלמיד חכם. מיהו עי' רש"י תענית ד. ד"ה צורבא מרבנן.
<b>ד"ה עם יציאת רובה נגמרה - ולענין י"ט אתמר -</b> עי' צל"ח בכוונת רש"י.
<b>ד"ה מן הגידין - וקסבר אין בגידין בנותן טעם -</b> הראש יוסף תמה הלא גידי עוף ודאי רכין הן ויש בהן נותן טעם. ושער המלך (מאכ"א ח. ו.) הקשה דתנן בחולין קיז: שהגידין מצטרפין לטמא טומאת אוכלין ולא טומאת נבלות, ומשמע שם דר' יהודה מודה בזה אף דסבר יש בגידין בנותן טעם. ועי' מש"כ לישב בזרע אברהם (ח"ב נג. ג.).
וחי' המאירי כתב דנראה דאתיא אפילו למ"ד יש בגידין בנותן טעם, דמ"מ לאו עיקר בשר נינהו.
<b>ד"ה ואפושי טומאה - ואע"פ שגזרו בטומאה במקומות הרבה וכו' -</b> עי' בדברינו בגמ' ד"ה ואפושי טומאה.
<h4>תוס'</h4>
<b>ד"ה ומצא בה - ופירש הקונטרס דגמורות קאי אחלמון אבל לא נתקשה עדיין השפופרת מבחוץ -</b> עי' בדברינו בגמ' ד"ה גופא השוחט.
<b>ולפי הספרים דלא גרסי גמורות ניחא -</b> עי' שפ"א, וחי' מנחת שלמה.
<h3>דף ז:</h3>
<h4>גמ'</h4>
<b>לכתוב רחמנא חמץ ולא בעי שאור ואנא אמינא ומה חמץ שאין חמוצו קשה בכזית שאור שחמוצו קשה לא כ"ש:</b>
<b>צ"ע הא אין עונשין מן הדין:</b>
ואין לומר דלענין איסור קאמר ולא לענין עונשין, דהא קי"ל שאפילו חצי שיעור אסור מן התורה. ותירץ השטמ"ק דהכא לא בעינן למילף עיקר הדין, אלא רק השיעור, הלכך כה"ג הוי גילוי מילתא בעלמא ולא אמרינן דאין עונשין מן הדין.
והפני יהושע מסיק דלענין איסור קאמר הכא, וחצי שיעור אסור מן התורה לא שייך אלא באיסורי אכילה, דנהי דהנאת מעיו ליכא הנאת גרונו מיהא איכא. ועי' מהר"ץ חיות שהשיג על דבריו.
ומסתפק הפני יהושע לישב דהכא לאו מתורת קל וחומר איירי, אלא משום דשאור עצמו בכלל חמץ הוא, דאילו משום שחימוצו קשה לא הוי בכלל חמץ, אך כתב שמלשון הסוגיא ורש"י אין משמע כן. אמנם הצל"ח הסכים לתירוצו. וכ"כ בהגהות מעיל שמואל.
והצל"ח תירץ בשם אחד מחכמי קהלתינו, דכיון דכתיב כבר עשה בשאור שפיר ילפינן הלאו בקל וחומר.
וראה עוד שיח יצחק יומא עט:, גבורת ארי שם, ובסוגיין ראש יוסף, יד דוד, שמחת יו"ט, וחי' מנחת שלמה.
<b>לומר לך שיעורו של זה לא כשיעורו של זה:</b>
<b>צ"ע נהי דאפיקתיה מכזית אמאי אוקמיה אככותבת:</b>
פירש רש"י [בפי' שני] דהוי הלכה למשה מסיני, ותמהו תוס' א"כ קרא למה לי, ופירש מהרש"ל כוונת רש"י דהלכה למשה מסיני פירשה דכל דאפקיה מכזית אוקמה אככותבת. וראה עוד מגיני שלמה, ראש יוסף, וחי' מהר"י אבוהב ומהר"ם גלאנטי.
בפירוש קמא פירש"י, וכן הסכימו תוס' דהוא מסברא לאוקמיה כשיעור ככותבת דיום הכפורים דבהכי מייתבא דעתיה, [ועי' רש"ש על רש"י]. וביאר בספר המכתם (ריש מכילתין) דאף דגבי שבת מצינו שיעור אחר כגרוגרת, דנים חמץ דהוא מידי דאכילה משיעורא דיום הכפורים שמתחייבים על אכילה.
ובחי' הרא"ה כתב דלא מוקמינן אכביצה, משום שהוא שיעור דמצינו גבי טומאה ולא גבי איסורי אכילה.
אך יש לעיין נימא דשיעור חמץ בכזית ככל איסורי אכילה, ושאור דחמיר שיעורו פחות מכזית. וכתב השטמ"ק דלא מצינו ששיערה התורה איסורי אכילה פחות מכזית. וראה עוד רש"ש.
<b>ואי כתב רחמנא חמץ משום דראוי לאכילה אבל שאור שאין ראוי לאכילה אימא לא:</b>
<b>א.</b> הקשה המנחת ברוך (סי' ל"ט) הלא כל שאור מתחילתו הוי חמץ ראוי אלא שנתחמץ ביותר עד שאין ראוי לאכילה, ואי נימא דכל כה"ג בעי קרא לאוסרו, אמאי תנן (ערלה פ"ב מ"ד) דשאור של כלאי הכרם ותרומה אסורין והא ליכא בהו שום קרא לאסור, אלא ודאי אע"ג דקי"ל (ע"ז סח:) נבלה שאינה ראויה לגר אינה קרויה נבלה, היינו כשנפסלה מאכילה ואין עומדת לכלום, משא"כ שאור דמ"מ עומד לחמץ עיסות אחרות ומתערב בהן ונאכל אגבן, לפיכך פשיטא דלא פקע איסורו ולא בעינן קרא לאוסרו, עי' בדבריו.
<b>ב.</b> בחי' הצל"ח (ריש פירקין) תמה מאי ס"ד דשאור שאין ראוי לאכילה אימא לא, הא אפילו חמץ שנפסל מאכילה חייבין לבערו, עי' בדבריו. ועי' מנחת ברוך הנ"ל (ענף ב').
וראה עוד רש"ש כאן, וחזו"א פסחים לדף כד:
<b>לענין אכילה כו"ע לא פליגי כי פליגי לענין ביעור -</b> עי' בדברינו במתני' ריש פירקין, ד"ה ב"ש אומרים, אות ג'.
<b>השוחט דיעבד אין לכתחילה לא -</b> כתב תוס' ר"פ דאף שבכמה דוכתי מצינו לשון 'השוחט' לכתחילה, כל היכא דאיכא עבירה כי הכא מסתמא לא עביד איניש עבירה לכתחילה, ולכך מוקמינן לה בדיעבד. וראה עוד תוס' סוטה ב. ד"ה המקנא.
<b>אימא סיפא ומודים שאם שחט שיחפור בדקר ויכסה:</b>
<b>לכאורה ישמור הדם ויכסנו בלילה:</b>
כתב הרא"ש (סי' י"א) דאין יכול לשמור הדם לכסות בלילה לפי שאין שוחטין לתוך הכלי, [והוא מתני' חולין מא., ופירש"י שם שלא יאמרו מקבל דם לע"ז הוא], ואם ישחטנו על העפר יבלע בארץ ולא יהא רישומו ניכר.
והש"ך (יו"ד כח. י.) העיר דנתיר לשחוט לתוך כלי שיתן העפר לתוכו דכה"ג לא נראה כשוחט לע"ז. ותירץ בשם הדרישה דהרואה יאמר שלקח העפר לכסות בו ויבא להתיר חלבו.
ובחי' הצל"ח הקשה על הרא"ש הרי אם ישחוט לתוך הכלי הוי ביטול כלי מהיכנו, והעלה מזה דשרי ביטול כלי מהיכנו כדי שלא ימנע משמחת יו"ט. וכעי"ז כתב בהגהות רעק"א על הש"ך הנ"ל. ובחי' מנחת שלמה (ח.) כתב דיכול להאכיל מקצת הדם לכלבים דלענין כיסוי סגי במקצת דם, וגם יכול ליתן תחילה לכלי דברים המותרים, ועוד דאפשר שכוונת הרא"ש דישחוט לתוך כלי שבלאו הכי מוקצה הוא.
וגליון מהרש"א ציין לשער המלך (פ"ג מהל' יו"ט) שהקשה מדברי הרא"ש לפרי חדש שכתב דדוקא לשחוט לתוך כלי אסור, אבל לאחר השחיטה מותר ליתן כלי לקבל הדם, דא"כ אכתי יכול לשמור הדם עד הלילה דהא א"צ לכסות כל דמו. וראה עוד דרישה (יו"ד כח. ב.).
והגהת מרדכי (סי' תרנ"ב) הקשה דישחוט על הקרקע [קשה שלא יבלע], ויכפה כלי על הדם עד מוצאי יו"ט. ותירץ משום דחביבה מצוה בזמנה. ועי' רשב"א (לקמן ח:) שכתב דאין מעבירין על המצות, וחיישינן אם ימתין לערב דמטריד ולא יכסה. וראה עוד צל"ח (ריש ח:).
<b>אמר רבה הכי קאמר וכו' רב יוסף אמר הכי קאמר וכו':</b>
<b>צ"ע איך נחלקו רבה ורב יוסף אליבא דב"ש שאין הלכה כוותייהו, ואמאי שקיל וטרי תלמודא בסברת מחלוקתם אליבא דב"ש:</b>
<b>א.</b> בחי' הרא"ה (טו:) כתב דבעלמא לא בעינן להשמיע דעת ב"ש וטעמם, אבל היכא שכבר הוזכר שיטתם ודאי אית לן לפרושי מאי קאמרי.
<b>ב.</b> הרשב"א (לקמן י. בתו"ד) כתב דלתרוצי לישנא דמתני' אתו, דרישא משמע דיעבד וסיפא משמע לכתחילה.
<b>ג.</b> הרמב"ן במלחמות (סוד"ה ועוד ואנו תמהים) דקדק מדברי הר"ח שכתב "וקי"ל כב"ה דאמרי לא ישחוט אלא א"כ היה לו עפר מוכן <b>וכרבה</b>", משמע דיש נפק"מ במחלוקתם אף להלכה כב"ה, והיינו דלרב יוסף אילו היה לו עפר למטה שרי לשחוט, ולאחר השחיטה חשיב כדיעבד ומותר לחפור ולכסות, ולא פליגי ב"ה אלא כשלית ליה עפר מלמטה, אך לרבה דקי"ל כוותיה אין שום היתר בדבר, ולב"ה אסור לשחוט אפילו יש לו עפר מלמטה, אלא א"כ יש לו עפר מוכן לכסות אחר השחיטה.
<b>ד.</b> מיהו תוס' לקמן ט: (ד"ה אמר ר"י) מכח קושיא זו וקושיות נוספות, נקטו דמסקינן התם דמוחלפת השיטה דב"ש וב"ה בהך מתני' דהשוחט ושפיר פליגי רבה ורב יוסף אליבא דהלכתא כב"ה. וכ"כ חי' המאירי דהלכתא בהא כב"ש דהא מסקינן דמוחלפת השיטה, ובפלוגתת רבה ורב יוסף גופייהו נקט המאירי דהלכתא כרב יוסף אע"ג דבעלמא קי"ל הלכה כרבה לבר מתלת, עי' בדבריו. וראה עוד פני יהושע.
<b>דא"ר זירא אמר רב השוחט צריך שיתן עפר למטה ועפר למעלה:</b>
<b>א] שחט ולא נתן עפר למטה:</b>
הנה אף דבעי עפר למטה, אם לא נתן למטה ושחט צריך לכסות למעלה, דאין העפר למטה מעכב כדמוכח במתני' דמודים ב"ש וב"ה שאם שחט דיחפור בדקר ויכסה, וכן מוכח בחולין פג: דאין העפר למטה מעכב וצריך בכל גווני לכסות למעלה.
מיהו כתבו הרשב"א בתורת הבית, וכן הטור (יו"ד כח. ז.) דאם שחט ולא היה עפר למטה, צריך לגרור הדם וליתנו בעפר תיחוח ולכסות עליו עפר תיחוח. וציינו הב"י והב"ח שמקור הדין מדיוק דברי הגמ' ריש פרק כיסוי הדם. ועי' הגהות רעק"א על השו"ע שם.
<b>ב] האם צריך להזמין העפר למטה:</b>
מדברי רש"י בחולין לא. (ד"ה דמזמין ליה) מבואר דאפילו יש שם עפר, צריך להזמין העפר שלמטה בפיו לשם כיסוי. אך תוס' חולין פג: (ד"ה צריך) נקטו דהעפר שלמטה אין דין ליתנו או להזמינו לשם כיסוי, אלא אם מצא עפר שוחט לתוכו. והטור (יו"ד כח. ה.) הביא בזה פלוגתת בעל העיטור והרא"ש, וכן בשו"ע הביא שתי השיטות.
<b>ג] לכאורה די שיכסה מקצת הדם:</b>
השו"ע (יו"ד סי' כ"ח) פסק דסגי לכסות מקצת הדם, והקשה המשכנות יעקב (יו"ד סי' י"ד) אמאי איצטריך לחפור כדי שיהא עפר מלמטה, הלא יכול לשחוט על העפר אשר שם הדקר נעוץ, ויקח מעט עפר מלמטה ויכסה למעלה דהא סגי אפילו בכיסוי מקצת דמו. וראה מש"כ חי' מנחת שלמה כאן.
<b>רבה סבר וכו' חיישינן דלמא ממליך ולא שחיט, ולדידי הא עדיפא דאי לא שרית ליה אתי לאמנועי משמחת יו"ט -</b> הקשה חי' הרא"ה היכי פליגי הכא אמוראי בדעת ב"ש בהא, הלא בהדיא איתא לקמן יא. דב"ש חיישי שמא ימלך גבי הולכת סכין ובהמה אצל הטבח, ותירץ דשאני הכא דלא שכיח לימלך שלא לשחוט אחר שחפר לכסות. וכ"כ השטמ"ק. וע"ע חי' הצל"ח, רש"ש, ובן יהוידע.
וראה חי' מנחת שלמה שדן דלכאורה אפשר לתקן בכמה אופנים שיזמן עפר וישחוט ולא ניחוש דלמא ממליך.
<b>ומודים שאם שחט שיחפור בדקר ויכסה, אר"ז אר"י והוא שיש לו דקר נעוץ מבעוד יום:</b>
<b>א] טעם הדין דבעינן דקר נעוץ מבעוד יום:</b>
מדברי תוס' (ח. ד"ה ואינו צריך, ט: ד"ה אמר ר"י) מבואר כדי שיהא מוכן העפר מערב יו"ט ולא יהיה מוקצה. וכן איתא ברשב"א, חי' הרא"ה, ושטמ"ק. ובגדר הכנה זו דדקר נעוץ יעוי' בחי' מנחת שלמה (ח. על תוד"ה ואינו צריך).
ברם משמעות רש"י כאן (ד"ה והא קא עביד) וכן רש"י לקמן ט: (ד"ה אבל היכא) דטעם דקר נעוץ שלא יראה רמז חפירה, ועי' בדברינו על רש"י כאן. וכן פירש הב"ח (תצח. יג.) סברת ר"ת בתוס' ט: הנ"ל לישבו מקושיות תוס', וכן איתא בדרכי משה שם, וכתב הב"ח דנפק"מ דלסברת 'הכנה' היינו דוקא אי איכא דקר נעוץ מבעוד יום בכוונה, אבל אי הטעם משום חפירת גומא מהני אפילו נעוץ ועומד מאליו.
מיהו צ"ע דמשמע דאיסור מוקצה דהכנה, או איסור דרבנן דחפירת גומא אינו נדחה מפני מצות כיסוי הדם אלא א"כ איכא דקר נעוץ, והלא תוס' (ח. ד"ה אמר ר"י) הביאו ירושלמי דלאחר ששחט מותר לכסות אף באפר מוקצה שלא לבטל מצות כיסוי. ותירץ הרא"ש (סי' י') דשאני הכא דאי ליכא דקר נעוץ איכא תרתי איסורי: גם משום חופר וגם משום הכנה, ושני איסורי דרבנן לא נדחין לצורך מצות כיסוי. ומבואר מדברי הרא"ש דבעינן לשתי הסברות. והביא דבריו המג"א (תצח. כה.). [ועי' קושית הגהות רעק"א שם].
מיהו הרמב"ם לא הביא דין הירושלמי, ומשמע דס"ל דהבבלי פליג והצריך בכל גווני דקר נעוץ, דאפילו משום איסור דרבנן אחד דחינן מצות כיסוי. ועי' ב"ח (תצח. יג.), ובהרחבה בקהלות יעקב (סי' ו').
ובתוס' חכמי אנגליה (ט:) פירשו דמיבעי דקר נעוץ מבעוד יום, דכיון שטרח כ"כ מבעוד יום לשחוט ביו"ט, תו לא חיישינן לאמלוכי דנמצא טורח שלא לצורך.
ובחי' חת"ס כתב דרב יהודה הרי סובר (ריש פרק כל הכלים) דכלי שמלאכתו לאיסור אסור לטלטלו אפילו לצורך גופו ומקומו, א"כ איך אפשר לטלטל הדקר שמלאכתו לאיסור, אלא דלהכי נקט דיש לו דקר נעוץ מבעוד יום, דהיינו שנעצו במכוון לכך ולפיכך מהני דהוי כמו שיחדו.
<b>ב] סברת ב"ה דאסרו לשחוט לכתחילה אפילו איכא דקר נעוץ:</b>
הרשב"א כתב דסברי ב"ה שדקר נעוץ אינה הכנה גמורה לסמוך עליה לכתחילה. וכן איתא בחי' הרא"ה דאינו אלא קצת הכנה.
ברם יעוי' מהר"ם ומהר"ם שיף שהוכיחו מדברי תוס' (ח. ד"ה בעפר תיחוח) דב"ה אסרו לכתחילה משום איסור חפירת גומא, דאף דהוי מלאכה שא"צ לגופה אסור מיהא מדרבנן. ואזלי תוס' לשיטתם [לעיל אות א'] דסברי דמשום הכנה מהני דקר נעוץ דליהוי הכנה גמורה.
אך צ"ע אמאי הוצרכו הרשב"א והרא"ה לסברא דלא הוי הכנה גמורה, ולא סגי משום איסור חפירת גומא מדרבנן, וכן הקשה שער המלך (יו"ט ב. יח. ד"ה ויש לי), וכתב דעל כרחך לדעת הרשב"א בעינן שני איסורין כדי לאסור שחיטה לכתחילה. ומשמע דמטעם איסור חפירת גומא גרידא היו מתירין ב"ה משום שמחת יו"ט, אבל איסור מוקצה חמיר טפי ממלאכה שא"צ לגופה ואינו נדחה משום שמחת יו"ט, ולפי"ז נראה דאזלו תוס' לשיטתם בשבת קלה. (ד"ה מפני הסכנה) שנקטו דאיסור מלאכה שא"צ לגופה חמיר טפי מאיסור טלטול מוקצה, הלכך הוצרכו לפרש הכא דלב"ה אין שמחת יו"ט דוחה איסור מלאכה שא"צ לגופה דחפירת גומא. וראה בדברינו על תוס' לקמן ח. סוף ד"ה בעפר תיחוח. [וראה עוד הערה 279 למהדיר לרשב"א (רח"ג צמבליסט), והערה 317 למהדיר לרשב"א מוה"ק].
<b>ג] האם גם לב"ש בעינן דקר נעוץ לשחוט לכתחילה:</b>
כן נקטו והוכיחו תוס' לקמן ט: (ד"ה אמר ר' יוחנן) כפי שיטתם בהא דמוחלפת השיטה דהתם, וכן משמע מדברי תוס' לקמן ח. (ד"ה ואי איתא), וכן פירשו המפרשים בדברי תוס' ח. (ד"ה אינו צריך), ועי' בדברינו על תוס' שם.
ברם יעוי' בדברינו על רש"י לקמן ח. (ד"ה אפילו), ומשמע דס"ל דלב"ה בלבד בעינן דקר נעוץ ולא לב"ש, [ואף דקאי התם אסיפא דמתני', משמע לכאורה דה"ה ברישא]. והתוס' רי"ד שם תמה הלא ר' זריקא קאי אסיפא דמתני' דמודים ב"ש וב"ה, ומשמע דלתרוייהו מצריך דקר נעוץ, וכעי"ז הוכיחו תוס' ט: הנ"ל, אך רש"י משמע דאזיל לשיטתו, וכדעת המפרשים שגורסים בתוס' דרש"י פליג בהא דמוחלפת השיטה דהתם.
<b>ד] לענין הלכה, ובדעת הרמב"ם:</b>
<b>א.</b> בסוגיא לקמן י. רמינן הך מתני' על משנה דלקמן דמסלקין את התריסין, ומשני מוחלפת השיטה, [וראה בדברינו שם (ד"ה אמר רבי יוחנן) סיכום שיטות הראשונים בזה], והנה תוס' (ט: ד"ה אמר ר"י) הביאו יש מפרשים [ויש שנקטו דכן הוא פירש"י] דמוחלפת ההיא דתריסין והך דהשוחט כדקאי קאי, ונמצא דלהלכה כב"ה שרי רק דיעבד בדקר נעוץ, אולם ר"ת בתוס' פירש דמוחלפת השיטה דמתני' דהשוחט, הלכך להלכה כב"ה שרי לשחוט לכתחילה אי איכא דקר נעוץ.
והנה בעל המאור האריך לפרש ולבאר כשיטת ר"ת, אבל הרמב"ן במלחמות כתב שכל הגאונים פסקו כהרי"ף, ופירש דעתו כהך גירסא דלמסקנת הסוגיא א"צ להחליף מתני' דהשוחט. וכן פסק השו"ע (תצח. יד.), ועי' משנה ברורה (עג-עד).
<b>ב.</b> הרמב"ם (יו"ט ב. יח.) כתב "מי שהיה לו דקר נעוץ מערב יו"ט ונתקו ביו"ט והעלה עפר, אם היה אותו עפר תוחח הרי זה מכסה בו ומטלטלו, אבל אם העלה גוש עפר הרי זה לא יכתוש אותו ביו"ט". וביאר המגיד משנה שיטת הרמב"ם שאין לשחוט לכתחילה על סמך דקר נעוץ, אלא דיעבד יכסה בעפר תיחוח. וכ"כ הב"י (תצח. יד.) ששיטת הרמב"ם כהרי"ף. אך הלחם משנה תמה דלשון הרמב"ם משמע שאף דיעבד לא יחפור ויכסה ואפילו יש לו דקר נעוץ, אלא שאם נותקו דיעבד והעלה עפר תיחוח יכסה, עי' בדבריו.
וראה עוד חי' הצל"ח (ח.), שפ"א (ז:), מרכבת המשנה, ואבן האזל.
<b>והא קא עביד כתישה:</b>
<b>א] למאן פריך:</b>
רש"י פירש דלרב יהודה פריך, דאי ממתני' הוה מפרשינן משום דאתי עשה ודחי לא תעשה. וכן איתא בתוס' חכמי אנגליה, [ועי' בדברינו על רש"י ד"ה והא קא עביד]. אולם יעוי' חכמת מנוח על תוס' לקמן ח. (ד"ה ואינו צריך) שפירש אליבא דתוס' דפירכת הגמ' היא על מתני'. וראה בהרחבה בפני יהושע, חי' הצל"ח, וחי' מנחת שלמה.
<b>ב] אימת קעביד כתישה:</b>
רש"י והר"י מלוניל פירשו שהרגבים מדובקים ואינן ראויין לכיסוי ועל כן צריך לכותשן, והר"ח פירש דכשסומך על הדקר הנעוץ מכתש את העפר, וחי' המאירי הביא שני הפירושים. מיהו בהא דקתני לקמן ח: "ודלמא קעביד כתישה" צ"ל שיפרש הר"ח התם כפירש"י - עי' בדברינו שם ד"ה אלא ספק.
<b>ג] כיצד יש טחינה בעפר, והאם אינה אלא בגידולי קרקע:</b>
רש"י פירש ד'כותש' תולדה דטוחן הוא. והקשה הרש"ש הלא איתא בשבת עג: גבי מעמר דאינו אלא בגידולי קרקע, ובשו"ע (שכא. ט.) פסק דגם טחינה אינה אלא בגידולי קרקע, ועפר הלא אינו נחשב גידולי קרקע.
ברם הנה גם ברש"י שבת עד: (ד"ה שבע חטאות) מוכח דאיכא טחינה ברגבי עפר, וגם הרמב"ם (שבת ז. ו.) פסק דהשף לשון של מתכת חייב משום טוחן, ועל כרחך דנקטו שמתכת הנחצבת מן הקרקע חשיבא גידולי קרקע.
אמנם המנחת חינוך (מוסך השבת טוחן סק"ד) נקט נמי שעפר ומתכות לא חשיבי גידולי קרקע, וביאר שדעת הרמב"ם דיש טחינה שלא בגידולי קרקע. וראה עוד בזה אגלי טל (טוחן סקי"ח), נשמת אדם (הל' שבת כלל יז. ב.), וחזו"א (סי' נ"ז ד"ה ומש"כ). וע"ע בדברינו במתני' לקמן יד. ד"ה ב"ש אומרים, אות ב'.
<b>ד]</b> חי' הצל"ח דן כיון שהותרה טחינה לצורך אוכל נפש, נימא כדלקמן יב. מתוך שהותרה לצורך הותרה נמי שלא לצורך ולישתרי כתישה לכיסוי הדם, עי' בדבריו. וראה עוד קושית שער המלך (יו"ט א. ד. ד"ה אלא דאין), ועי' חי' חת"ס, וחי' מנחת שלמה.
<h4>רש"י</h4>
<b>ד"ה אימא מאתמול - דכיון דרובא ביממא ילדן אי לא בדק תלינן ביממא -</b> עי' תוס' ד"ה כי, ובדברינו שם.
<b>ד"ה שיעורו - דלא תימא דיו לבא מן הדין להיות כנידון ושאור נמי בככותבת להכי כתביה בהדיא וכו' -</b> גליון הש"ס ציין שכעי"ז פירש רש"י ב"מ לב., ועי' שם תוס' הרא"ש ותוס' ר"פ שהקשו על פירש"י ונחלקו עליו, וע"ע ריטב"א שם, מהרש"א, ומהר"ם שיף.
<b>ולהכי נקט כותבת דבהכי הוי יתובי דעתא וכו' א"נ שיעורין הלכה לממ"ס -</b> עי' בדברינו בגמ' ד"ה לומר לך.
<b>ד"ה הא לא קשיא - וה"ק לא יגמור מעשה השחיטה דהיינו הכיסוי -</b> מהר"ץ חיות ציין לשו"ע (יו"ד יט. ד.), ולט"ז שם (סק"ה) דאיכא פלוגתא אם כיסוי הדם הוא גמר מצות השחיטה [ונפק"מ אם דיבור מותר בין השחיטה לכיסוי], ומהכא משמע שהוא גמר המצוה, וכן מוכח מלשון הירושלמי כאן.
והגהות טל תורה הביא ספק מהרי"ל דיסקין אם יצא ידי כיסוי כשכיסה קודם גמר השחיטה, וכתב דמהכא משמע דכיון שהוא גמר השחיטה לא מהני כיסוי רק אחר גמר השחיטה, עי' בדבריו.
<b>ד"ה בעפר - משמע שהוא נבלל וטמון בעפר קודם הכסוי -</b> בתוס' חכמי אנגליה משמע דדריש נוטריקין 'בעפר' - ב' עפר. ובחי' המאירי כתב מדכתיב 'בעפר' שהוא נקוד צירי ולא בשוא תחת הבי"ת, משמע בעפר הידוע ומוכן לכך תחתיו. [וצ"ב דלשון הגמ' משמע מדכתיב 'בעפר' ולא 'עפר', ואולי היתה לו גירסא אחרת].
<b>ד"ה והא קא עביד - לרב יהודה פריך -</b> עי' בדברינו בגמ' (ד"ה ומודים, אות א') דטעמא דרש"י דבעינן דקר נעוץ משום רמז חפירה, ולפי"ז נראה שמהלך הגמ' כך: דאי ממתני' לא קשיא כיצד שרי לחפור, די"ל דעשה דוחה לא תעשה, אך רב יהודה שהצריך דקר נעוץ על כרחך ס"ל דהוי עשה ולא תעשה [כמסקנת הגמ' לקמן ח:], לפיכך מקשה הגמ' האיכא נמי איסור כתישה דהוי טוחן, ומשני בעפר תיחוח, והדר מקשה היאך מהני דקר נעוץ אפילו לאיסור חפירה הא קעביד גומא, ומשני דאיסורא דאורייתא דחפירת גומא ליכא דהוי מלאכה שא"צ לגופה, והא דבעי דקר נעוץ הוא לסלק האיסור דרבנן, וכלשון רש"י (ט: ד"ה אבל היכא) "דאיכא <b>צד רמז</b> חפירה".
מיהו יעוי' בדברינו בגמ' (ד"ה והא קא עביד, אות א') דהאחרונים נקטו לפירוש תוס' דפירכת הגמ' היא על מתני'.
<b>וכותש תולדה דטוחן הוא ומלאכה היא -</b> עי' בדברינו בגמ' ד"ה והא קא עביד, אות ג'.
<h4>תוס'</h4>
<b>ד"ה כי לא בדק - וא"ת והא ביצה דבר שיש לו מתירין א"כ ספקא לחומרא -</b> כן איתא לעיל ד. דדבר שיש לו מתירין אף בדרבנן אזלינן בספיקו לחומרא, ועי' בדברינו שם ד"ה רב אשי אמר.
<b>וי"ל דשאני הכא משום דגם כי ספנא מארעא שכיח דיולדת ביום יותר מבלילה -</b> כלומר דאזלינן בתר רוב שיולדות ביום, וכן איתא ברש"י ד"ה אימא.
וצ"ע הלא דבר שיש לו מתירין אפילו באלף לא בטיל אלמא לא אזלינן בתר רובא, ותירץ הר"ן דהני מילי היכא דאתחזק איסורא, אבל הכא דלא אתחזק איסורא אזלינן בתר רובא גם ביש לו מתירין.
אמנם יעוי' בר"ן סוף פרק אין צדין דנראה שמסתפק בדבר זה, וראה בהערת המהדיר לרשב"א (315) בביאור ספיקו.
והנה צ"ע דהר"ן נקט דהא דמקשינן (לעיל ג:) דדבר שיש לו מתירין אפילו באלף לא בטיל מיירי דאתחזק איסורא, ותימה הלא קאי אהא דקתני 'וספיקא אסורה' והיינו דספק נולד ביו"ט ספק בחול ונתערב באלף, ולכאורה צ"ל דהר"ן מפרש כר"ת בתוס' שם (ד"ה ואחרות) ד'נתערבה באלף' קאי אאיסור עצמו ולא אספק, אך אכתי קשיא למפרשים שם דקאי אספק. וראה בצל"ח שהעמיד דברי הר"ן דמפרש סוגיין כמ"ד התם דמיירי בספק טריפה.
ובחי' בן הרמב"ן (סוד"ה כי לא בדק) תירץ בשם הרמב"ן, דרק בדבר המתערב כגון משקין אמרינן דאפילו באלף לא בטיל, ולא בדבר שאין מתערב כביצים. ודבריו תמוהין מסברא, וכן מהסוגיא לעיל, וכבר תמה בהערת המהדיר.
ובאופן נוסף שמעתי לחלק דלעיל נתערבה ברוב שאינו מבטל מציאות הספק אלא דאיכא רוב ביצים מותרות, משא"כ הכא דהרוב אומר שיולדת ביום וא"כ ליכא כלל ספק. ועי' פמ"ג בפתיחה ליו"ט (ח"ב אות כ"ח).
<b>ד"ה לומר לך - ופ"ה דהלכתא גמירי לה דהוי ככותבת, ולא נהירא דא"כ קרא למה לי -</b> מהרש"ל פירש כוונת רש"י דהלכתא גמירי לה דהיכא דאפיק ליה מכזית אוקמיה אככותבת. ועוד בישוב פירש"י יעוי' מגיני שלמה, ראש יוסף, חי' מהר"י אבוהב ומהר"ם גלאנטי, ושמחת יו"ט.
<b>ד"ה דאמר - וא"ת למה ליה צריכותא דלעיל וכו' -</b> צ"ע הא ודאי בעינן לצריכותא דב"ה משום קושיא דב"ש דלכתוב חמץ ולא בעי שאור - עי' מהרש"א, מהר"ם, פני יהושע, ושמחת יו"ט.
<b>וא"ת הואיל ואית להו הצריכתות למה להו דר' זירא וכו' -</b> כלומר כיון דשוין הן מכח הצריכותות, למה לי דרשא דר"ז להשוותם מכח הקרא, ומשני דלשיעורן אכן לא בעי קרא אלא לכרת, דלא תימא דליכא כרת אלא בחמץ ששם הוא נכתב. ועי' מהר"ם, מהרש"א, ושער המלך (יו"ט ב. יח.).
<h3>דף ח.</h3>
<h4>גמ'</h4>
<b>אמר רחב"א אמר רב בעפר תיחוח -</b> כתב חי' המאירי דיש מקילין כיון שדקר נעוץ מבעוד יום והוה עפר תיחוח, אף אם אין לו מספיק עפר הנתלש בהוצאת הדקר, דיכול לחפור לכתחילה כפי צרכו בעפר תיחוח, אך דעת המאירי דשרי דוקא באותו עפר הנתלש בדקירה זו.
<b>והא קא עביד גומא, כדר' אבא וכו':</b>
<b>ביאור הקושיא והתירוץ:</b>
פירש רש"י דמקשה שיתחייב משום בנין. ועי' בתוס' שדנים כיצד שייך עשיית גומא בעפר תיחוח. ויש לעיין לדברי תוס' שבת צה. (ד"ה והרודה) שנקטו דבונה ביו"ט הוי רק דרבנן, דהא שרי לגבן גבינה ואמרינן 'מתוך שהותרה לצורך הותרה שלא לצורך', א"כ מאי קשיא הא איסור דרבנן הותר לכיסוי הדם כדמשני דהוי מלאכה שאצלג"ו אע"ג דמ"מ אסור מדרבנן. אכן יעוי' בדברינו על רש"י (ד"ה פטור עליה) שחי' חת"ס פירש דהגמ' משני דהוי מלאכה שא"צ לגופה ואיכא תלת דרבנן: מלאכה שאצלג"ו, מקלקל כדפירש"י, ובונה דרבנן, ולכך שרי לכסות לכתחילה.
מיהו יעוי' באבי עזרי (יו"ט ב. יח.) שפירש אליבא דהרמב"ם ששאלת הגמ' כיון דעביד גומא כיצד מותר לכסות באותו עפר דהוי מוקצה מחמת איסור, ומשני כדר' אבא דהוי מלאכה שא"צ לגופה ואין מוקצה מחמת איסור דרבנן. [כמש"כ רש"י במתני' לקמן לא:, ועי' תוס' שם דפליגי].
<b>דאמר ר' אבא החופר גומא בשבת וא"צ אלא לעפרה פטור עליה -</b> בסברת פטור מלאכה שא"צ לגופה וגדריה - עי' תוס' שבת צד. (ד"ה ר' שמעון) שנחלקו בזה על פירש"י שם, ועי' בדברינו שם בספר 'איזהו מקומן'. והרחבה בגדרי מלאכה שא"צ לגופה ראה בספרינו שם במתני' צג:
<b>אמר רב יהודה אמר רב לא שנו אלא שהוסק מערב יו"ט -</b> לשון הגמ' משמע לכאורה דסגי שהוסק מערב יו"ט, אף שבפועל נעשה אפר ביו"ט גופיה, אך מסברא אין נראה כן דהא אם לא נעשה אפר מערב יו"ט אכתי הוי נולד בשבת, וגם לשון המשנה ברורה (תצח. עו.) משמע דבעינן שיהא אפר מאתמול.
<b>ואם ראוי לצלות בו ביצה מותר:</b>
<b>הערות:</b>
<b>א]</b> פירש רש"י דאיידי דחזי להפוכי מידי לצלות ביצה שקיל ומנח ליה על הדם. והקשה בהגהות רעק"א (תצח. טו.) דהא פסקינן כמתני' לקמן לב: דאין סומכין הקדירה בבקעת, והיינו טעמא לפי שהעצים מוקצים לשאר דברים שאינם הסקה, וא"כ אף דהאפר ראוי לצלות ביצה כעצים עצמן, מ"מ העצים גופם הם מוקצים לשאר דברים, ומה שרוצה להשתמש באפר לכיסוי הוה כנולד. וראה מש"כ לישב השפ"א, עמק ברכה (יום טוב אות ו'), וברכת אברהם.
ועי' רשב"א לקמן לג. שתמה בעיקר הדין איך שרי לכסות באפר משום שראוי לצלות בו ביצה, ומאי שנא דאסרינן לסמוך הקדרה בבקעת אף שראויה להסיק בה, עי' בדבריו. וע"ע שפ"א, אמרי בינה (סי' י'), חי' מנחת שלמה כאן, ובדברינו לקמן לג. ד"ה ת"ר אין סומכין, אות ג'.
<b>ב]</b> הט"ז (תצח. טו.) דקדק מהכא שמותר לכסות דם באפר חם ולא כטועים לאסור. וכן איתא בפסקי תוס' (אות כ"ח) וז"ל "מותר לכסות דם באפר חם ולא אמרינן ששורף את הדם".
וסברת האוסרים - משמע מדברי הפסקי תוס' לפי שבעינן שיהא מציאות דם אלא שיכוסה, והאפר שורף את הדם. אולם האור זרוע (מצות כיסוי שצ"ב) כתב וז"ל "והא דשרי לכסות בו דם אם ראוי לצלות בו ביצה אע"ג דאינו ראוי לגדל צמחים דהא שורף מה שמניחין בתוכו ותנן כל שאינו מגדל צמחים אין מכסין בו, היינו שלעולם אינו ראוי אבל הכא אם אינו ראוי היום ראוי למחר כשיכבה". ומבואר מדבריו דהסברא לאסור משום ששורף ואינו מגדל צמחים, והסברא שכתב להתיר איתא נמי בחי' המאירי ושטמ"ק בסוגיין, דכיון שאם היה האפר קר מצמיח מותר לכסות אף בעודו חם. ונראה דכל שכן דשרי למפרשים טעם היתר הכיסוי באפר משום גזירת הכתוב דאיקרי 'עפר' [עי' בדברינו על תוס' ד"ה הכי קאמר].
והמנחת חינוך (קפז. ד.) כתב שטעם האוסרים משום שהדם מתבשל ע"י האפר כדי קליפה מיהא, ודם שבישלו אינו דם ולא קיים מצות כיסוי. [צ"ב דהא א"צ לכסות כל הדם והאפר מבשל רק כדי קליפה]. וסברת סוגיין דשריא ביאר המנחת חינוך דסברה כמ"ד דם שבשלו עובר עליו (מנחות כא.), או אפשר שכוונת הגמ' שיקח אפר חם ויחזיקנו בידו עד שיתקרר ואז יכסה בו.
והפמ"ג (במשב"ז ט"ו) כתב דאפשר דלאו דוקא בעי אפר חם כ"כ שיכול לצלות ביצה, אלא סגי בקצת חם שיכול להפשיר משקה צונן. והביא דבריו שער הציון (תצח. צז.).
<b>ג]</b> יש לעיין כיון דהאפר חם שראוי לצלות ביצה, איך שרי לכסות בו דם והא קמבשל. [ולדברי הפמ"ג הנ"ל ניחא]. וי"ל כשיטת הערוך דפסיק רישיה דלא ניחא ליה שרי, והכא אפשר דכו"ע מודו דשרי לצורך מצוה ושמחת יו"ט. ועוד י"ל כשלוקח האפר במחתה הוי ככלי שני ומצטנן, אולם יש לעיין אם חשיב האפר כדבר גוש. ועוד י"ל כגון שנותן מעט אפר על הרבה דם, הוי כמעט צונן להרבה חמין דשרי. ועוד י"ל דכיון שעושה מעשה לאיבוד הדם והפסדו, לא חשיב מלאכה אלא מקלקל בעלמא. ובלאו הכי י"ל דאפילו חשיב בישול הא קי"ל (לקמן יב.) מתוך שהותר לצורך הותר נמי שלא לצורך, ובפרט שיש בזה צורך שמחת יו"ט. ושו"ר שהמנחת חינוך הנ"ל הוכיח מקושיא זו דכוונת הגמ' כביאורו [שהבאנו לעיל אות ב'] שיחזיק האפר בידו עד שיתקרר ואח"כ יכסה הדם. וראה עוד בספר ברכת אברהם.
ובחי' מנחת שלמה הקשה לפי הטעם שכתב הרמב"ם (יו"ט ב. יח.) דכל זמן שהאפר חם כדי לצלות בו ביצה מותר לטלטלו שעדיין אש הוא, א"כ איך יכול לכסות בו הדם והלא מכבה האש שבאפר. ולדברי המנ"ח וכן לדברי הפמ"ג הנ"ל ניחא.
<b>תניא נמי הכי כשאמרו אפר כירה מוכן וכו' -</b> צ"ע כיון דברייתא מפורשת היא מאי קמ"ל לעיל רב יהודה אמר רב - עי' חי' הצל"ח.
<b>הכניס עפר לגנתו ולחורבתו מותר לכסות בו:</b>
כתב הרשב"א בתוה"ב (ש"ב) [והביא דבריו הב"י תצח. טז.] וז"ל "הכניס עפר לגנתו ולחורבתו ועפר לכסות את גגו וסיד לסוד את ביתו, יראה לי שהן כדקר נעוץ ואין סומכין עליהם לשחוט לכתחילה ואם עבר ושחט מכסין בהם". ותמה הט"ז (סקי"ז) דבגמ' משמע שמותר לכתחילה, ועוד מנין להרשב"א התוספת דעפר לכסות את גגו וסיד לסוד את ביתו, עי' שרצה להגיה ברשב"א דברישא דדבריו מותר לכתחילה, ודינא דסיפא הוציא מעצמו לאסור לכתחילה משום שייחדו לבנין.
מיהו בתוספתא (פ"א ה"ג) איתא "היה לו עפר בתוך ביתו להטיח בו גגו, סיד לסוד בו ביתו אין מכסין בו", וכתב החסדי דוד דמכאן מקורו דהרשב"א, ואין חילוק בין המקרים אלא דברייתא דהגמ' איירי כשמכניס הרבה עפר כדפירש"י, ודייקא דנקטה "לגנתו ולחורבתו" דאורחא דמילתא להכניס הרבה, אבל התוספתא לא איירי שהכניס עפר אלא קתני "היה לו עפר", ונקטה נמי להטיח גגו ולסוד ביתו דאורחא דמילתא דלא בעי הרבה, וכיון דלא איתפרש שיעורא דמרובה ומועט נקט הרשב"א דבכולן לכתחילה אסור ודיעבד שרי.
<b>ואמר רב יהודה מכניס אדם מלא קופתו עפר ועושה בה כל צרכו -</b> מה בא רב יהודה להוסיף על הברייתא - עי' תוס' ד"ה ואמר, ובדברינו שם.
<b>מיתיבי כוי אין שוחטין אותו ביו"ט ואם שחטו אין מכסין את דמו, ואי איתא לכסייה כדרב יהודה:</b>
<b>א] על מי הקושיא:</b>
מדברי תוס' (סוד"ה אי הכי) מבואר דמקשה דוקא על מימרא דרב יהודה שמכניס עפר ועושה בו כל צרכו, וא"כ חזי נמי לכסות דם הספק דכוי, אך לא קשיא אברייתא דהכניס עפר לגינתו וחורבתו דלא קתני שעושה כל צרכיו. וכן פירש הרשב"א בפי' שני. אך בפי' קמא כתב דהוה מצי לאקשויי אברייתא, אלא דילמא לא הוה ידע לה.
ובשטמ"ק ביאר בשם רבו שרש"י נשמר מזה, ולפירושו קושית הגמ' לרב יהודה ולא אברייתא, עי' בשטמ"ק והוא על דרך פירוש קמא דתוס' (ד"ה ואמר) עפ"י פירוש רש"י. אך יש לעיין דמרש"י (ד"ה ואם איתא) משמע דקושית הגמ' רק לרב יהודה ועל דרך הפירוש השני דתוס', ודוק.
<b>ב] לכאורה ישחוט הכוי דהא אנוס מלכסות דמו:</b>
שיטת המרדכי (הלכות קטנות תתקמ"ד) דמי שנפסק ציציתו בשבת מותר ללבוש הטלית, דהתורה לא אסרה ללבוש טלית בלא ציצית אלא שמחייבתו להטיל ציצית, ובשבת א"א לו לקיים מצות ציצית. וכן נקט לענין מצות מזוזה.
והקשה גליון מהרש"א (יו"ד כז. כא.) לדבריו מדוע אסור לשחוט כוי ביו"ט, הרי אנוס הוא מלקיים מצות כיסוי הדם. וראה מש"כ בזה קהלות יעקב (ב"ב סי' י', מנחות סי' כ"ג), ובכתבי קה"י החדשים (סי' קס"ד). מיהו ניחא לפי המבואר במג"א (סי' י"ג) דלכו"ע אסור מדרבנן ללבוש טלית בלא ציצית גם כשאנוס. אך מהט"ז שם משמע שגם מדרבנן מותר. (פירות תאנה).
<b>לא מיבעיא קאמר וכו' אבל ספק אימא משום שמחת יו"ט לשחוט ולא לכסייה -</b> החשק שלמה הביא מכאן ראיה לשיטת הרמב"ם דספיקא דאורייתא מדרבנן לחומרא, דאי כסוברים מדאורייתא לחומרא היכי ס"ד דישחוט ולא יכסה, ומאי שנא מודאי החייב כיסוי מדאורייתא והכי נמי הספק, ברם אין מכאן ראיה אלא לספק מצות עשה אך לא לספק לאו או כרת, עי' בדבריו.
<h4>רש"י</h4>
<b>ד"ה והא קא עביד - וחייב משום בנין -</b> עי' בדברינו בגמ' ד"ה והא קא עביד.
<b>ד"ה פטור עליה - דכיון דא"צ אלא לעפרה אינו בונה ולא חורש אלא מקלקל:</b>
<b>א]</b> מדנקט רש"י גם בונה וגם חורש, משמע דאף החופר גומא בשדה דחיובו משום חורש חשיב מקלקל, [וצ"ב דלעיל (ד"ה והא) נקט רק משום בנין], וא"כ הוא שלא כדעת הר"י בתוס' פסחים מז: (ד"ה כתישה) דרק בבית חשיב מקלקל. מיהו יש לעיין בדברי רש"י שבת עג: ד"ה פטור עליה, ועי' אגלי טל (חורש סק"ו).
<b>ב]</b> צ"ע אמאי איצטריך רש"י לטעם דמקלקל, תיפוק ליה דהוי מלאכה שא"צ לגופה, ונראה שנקט רש"י טעמא דמקלקל לישב סוגיין אף לדעת ר' יהודה המחייב מלאכה שא"צ לגופה, וכן בשבת עג: וחגיגה י. איצטריך האי טעמא אליבא דר' יהודה. וכן משמע בתוס' חכמי אנגליה, וכן פירש הראש יוסף.
אולם השטמ"ק ביאר דעת רש"י דבעינן תרתי כדי שיהא פטור ומותר לכתחילה לכסות, ועי' בדברינו על תוס' (ד"ה ואינו צריך), וע"ע קרבן נתנאל (אות נ'). ובחי' חת"ס כתב דהכא אי מיירי בעושה גומא בבית דמחייב משום בנין, הוי תלת דרבנן, דלדעת תוס' בשבת צה. (סוד"ה והרודה) בנין ביו"ט הוי דרבנן, דמדאורייתא מתוך שהותר לצורך גיבון גבינה הותר נמי שלא לצורך.
<b>ד"ה מותר - ואיידי דחזי להפוכי ביה מידי לצליית ביצה שקיל ליה נמי ומנח ליה על הדם -</b> עי' בדברינו בגמ' ד"ה ואם ראוי, אות א'.
ומדברי רש"י משמע כתירוץ בתרא בתוס' (ד"ה הכי קאמר) דהכא לענין כיסוי הדם באפר מיירי, ועי' בדברינו על תוס' שם.
<b>ד"ה מכניס אדם - ולא אמרינן בטלה לה לגבי קרקע הבית איידי דזוטרא -</b> עי' תוס' ד"ה ואמר, ובדברינו שם.
<b>ד"ה ואם איתא - דיש עפר שמוכן לכל צרכי אדם וכו' -</b> עי' בדברינו על תוס' סוף ד"ה ואמר.
<b>ד"ה אפילו ודאי נמי - דהא כב"ה קי"ל דאסרי ואפילו דיעבד בלא דקר נעוץ -</b> עי' תוס' (ד"ה ואי איתא) שדקדקו מפי' רש"י דקושית הגמ' היתה על סיפא דברייתא שאם שחט דיעבד אין מכסין דמו.
מיהו מדברי רש"י משמע דדיעבד רק ב"ה מצרכי דקר נעוץ ולא ב"ש, ותמה התוס' רי"ד הלא סיפא דמתני' "ומודים שאם שחט שיחפור בדקר ויכסה" קאמרי ב"ש וב"ה תרוייהו, וא"כ ר' זריקא דאמר "והוא שיש לו דקר נעוץ מבעוד יום" אתרוייהו קאי, ואף ב"ש מצרכי דקר נעוץ. וראה בדברינו לעיל ז: ד"ה ומודים, אות ג'.
<h4>תוס'</h4>
<b>ד"ה בעפר תיחוח - וי"ל דהתם מיירי שכל המקום סביב העפר תיחוח וכו' אבל הכא מיירי שהוא קשה סביב וכו' -</b> כן תירצו גם תוס' שבת לט. (ד"ה איכא בינייהו), ורשב"א וריטב"א שם, והרשב"א כאן.
ובתוס' שם (ד"ה מפני) איתא בשם ר"ת לחלק בין סוגי עפר תיחוח, דבשבת איירי בתיחוח כל כך שהביצה נטמנת בו מאליה דלא שייכא עשיית גומא. וכעי"ז פירש הר"ן שם וכאן. וטעמא דתוס' דלא נחתו לסברת ר"ת - עי' שם מהרש"א, מהר"ם, חכמת מנוח, ושבת של מי.
והר"ן בסוגיין, וכן הרשב"א והר"ן בשבת הביאו פירוש רב האי גאון שביאר איפכא תירוץ הגמ' שם, ולדבריו לא קשיא מידי. אך כתב הר"ן שם שאין פירושו מחוור. מיהו כתב הר"ן כאן דאף לסברת ר"ה גאון שבעפר תיחוח שייך עשיית גומא, אבל בקמח ליכא משום עשיית גומא, דאי לא כן יהא אסור ליטול ביו"ט קמח ללוש.
<b>אבל הכא מיירי שהוא קשה סביב והעפר תיחוח באמצע וכו' -</b> צ"ע מנין למקשה דבהכי מיירי הכא, נימא דאיירי שכל המקום סביב עפר תיחוח וליכא לאקשויי 'והא קעביד גומא'. ותירצו מהר"ם ומהר"ם שיף דא"כ מה סברת ב"ה דאסרי לשחוט לכתחילה, הלא משום כותש ליכא, וחופר גומא ליכא, ומוקצה נמי ליכא דהאיכא דקר נעוץ, אלא על כרחך איירי שהקרקע סביב קשה דאיכא משום חופר גומא, וכדמפרש דהוי מלאכה שא"צ לגופה דאסור מדרבנן.
והנה יעוי' בדברינו לעיל ז: (ד"ה ומודים, אות ב') שהרשב"א ביאר טעם אחר בסברת ב"ה דאסרו לשחוט לכתחילה, משום דדקר נעוץ לא הוי הכנה גמורה, ואכן הרשב"א לשיטתו כתב כאן דמצי לאוקמי כגון שהכל סביב עפר תיחוח, אלא דאורחא דמילתא דבבית ליכא עפר תיחוח כולי האי, ועדיפא מינה קמשני. ועי' שער המלך (יו"ט ב. יח. ד"ה מי שהיה).
ובחי' בית מאיר כתב שלשון המשנה דייקא, דקתני 'שיחפור בדקר' משמע דלא מיירי בעפר תיחוח כ"כ דלא בעי חפירה, עי' בדבריו בהרחבה. וראה עוד מש"כ לישב הב"ח (סי' תצ"ח סוס"ק י"ד), יד דוד, שמחת יו"ט, וחי' מנחת שלמה.
<b>ד"ה ואינו צריך - ותימה דא"כ פטור אבל אסור לכתחילה וי"ל דמשום שמחת יו"ט מותר אפילו לכתחילה -</b> מבארים מהרש"א, מהר"ם, ומהר"ם שיף דלב"ה לא איצטריך האי טעמא, דפשיטא כיון שכבר שחט דיעבד מותר לחזור ולכסות, דשרי איסור דרבנן לקיום מצות כיסוי דאורייתא [כמש"כ תוס' לקמן (ד"ה אמר) בשם הירושלמי], אלא מקשים תוס' לב"ש דמצרכי נמי דקר נעוץ לשחוט לכתחילה, [דבהא לא פליגי ב"ש וב"ה, אלא במאי דשרו ב"ש לכתחילה שרו ב"ה דיעבד, כדמוכח מדברי תוס' לקמן (ד"ה ואי איתא), ומתוס' לקמן ט: (ד"ה אמר ר"י), ודלא כשיטת רש"י - עי' בדברינו לעיל ז: ד"ה ומודים, אות ג'], ומשני תוס' דאף לב"ש שרי לשחוט לכתחילה משום שמחת יו"ט.
וכן מבואר מדברי הרא"ש (סי' ט') דסברת 'שמחת יו"ט' איצטריך לב"ש להתיר לשחוט לכתחילה. וכן משמע בחי' הרא"ה ובן הרמב"ן דלב"ה כיון דכבר שחט דיעבד לא שייך שמחת יו"ט, אלא בעי לקיים מצות כיסוי דאורייתא. והא דלא העמידו חכמים דבריהם במקום מצוה, כתב הרא"ה דשאני הכא דאיכא היכרא דדקר נעוץ. והקרבן נתנאל (סי' ה') כתב דצ"ל שאין מדמין בשבותין ויש מקומות שלא העמידו דבריהם. והשטמ"ק כתב דלכן פירש רש"י דמלבד דהוה מלאכה שא"צ לגופה חשיב נמי מקלקל, כדי דליהוי פטור ומותר. וראה עוד קרבן נתנאל (אות נ').
מיהו יעוי' מג"א (תצח. כה.) וט"ז שם (סקי"ג) שנקטו בדעת הרא"ש שטעם דשמחת יו"ט הוא אף לב"ה דאיירי שכבר שחט דיעבד. ועי' פני יהושע, שער המלך (יו"ט ב. יח. ד"ה איברא), ואבן האזל.
<b>וא"ת א"כ למ"ל דקר נעוץ וי"ל דמ"מ בעינן שיהא מוכן מערב יו"ט -</b> עי' בדברינו לעיל ז: ד"ה ומודים, אות א'.
<b>ד"ה הכי קאמר - ותימה וכו' וי"ל דמלתא דהכא באפי נפשה קאמר רבה וכו' א"נ י"ל דהתם מיירי באפר אוכלין וכו' אבל הכא מיירי באפר עצים דמגדל צמחין וכו' -</b> בתוס' חולין פח: (ד"ה מצינו) תירוץ קמא הוא בשם רשב"ם, ותירוץ בתרא בשם ר"ת, וגם בתוס' שאנץ (סוטה טז.) הובא תירץ בתרא בשם ר"ת, וכן הוא בספר הישר (סי' תסה-תסו). וכתירוץ קמא נקטו תוס' רי"ד, שטמ"ק בשם הריטב"א, וחי' המאירי. אך ברש"י (סוד"ה מותר) משמע כתירוץ בתרא.
והרשב"א כאן כתב בשם ר"ת [ודלא כמובא לעיל בשם ר"ת], דאפר כירה ראוי לכיסוי לכו"ע לפי דאיקרי 'עפר' גבי אשרות ששרף יאשיה, דכתיב "וישלך את עפרה על קבר בני העם". וסברא זו כתבו גם הר"י מלוניל והשטמ"ק.
ובחי' המאירי מצדד דהא דתנן "ואפר כירה מוכן הוא" אליבא דב"ה קאמר, אבל לב"ש אכן אפר לא חזי לכיסוי.
<b>דתניא היה הולך במדבר ואין לו עפר לכסות שוחק דינר זהב ומכסה בו וכו' -</b> עי' מהר"ם למאי מייתי ראיה.
<b>דכל דבר המגדל צמחים מרבינן התם מקרא דוכסהו אע"ג דלא אקרו עפר כגון וכו' ושחיקת כלי מתכות -</b> תוס' כאן נקטו דשחיקת כלי מתכות מגדל צמחין ומכסין בו, וצ"ע דבחולין פח: מבואר לא כן. ועי' תוס' שם (ד"ה שחיקת) ותוס' ע"ז מד. (ד"ה נחל) שהקשו סתירת הסוגיות דחולין וע"ז בענין זה, ותירצו בשני אופנים.
<b>ד"ה אמר רב יהודה - נראה דהכי הלכתא וכו' ועוד דליכא מאן דפליג דאפי' ר"ש מודה דהאי דהוסק בי"ט דהוי נולד גמור דמעיקרא עצים והשתא אפר וכו' -</b> הר"ן וחי' הרא"ה כתבו בפשיטות דקי"ל ביו"ט כדעת ר' יהודה דאית ליה מוקצה ונולד וכשיטת הרי"ף, אבל תוס' משמע דסברי כשיטת הפוסקים אף ביו"ט כר' שמעון, ולכך הוצרכו לומר דאף ר"ש מודה בכהאי נולד. וכן פירש הקרבן נתנאל (אות ל') לשיטת הרא"ש.
והנה כדברי תוס' כאן כן נקטו תוס' לעיל ב. (ד"ה קס"ד) ותוס' עירובין מו. (ד"ה כל שכן), אבל האור זרוע (הל' יו"ט סי' של"ג) [הובא בליקוטי רש"י מהדו' 'עוז והדר'] כתב בשם רש"י דרב דהכא לטעמיה (שבת יט:) דאית ליה מוקצה כר' יהודה, אבל לר' שמעון דלית ליה מוקצה מותר, משמע דאפילו נולד כה"ג לית ליה לר' שמעון. וכן מדברי הר"ן והרא"ה דלעיל שהוצרכו לאוקמה כר' יהודה, משמע דסברי דר' שמעון לית ליה אפילו נולד כה"ג, או שמא סברי דאפר לא דמי למיא בעיבא ולא חשיב נולד כוותיה. והרשב"א כאן הביא שני הפירושים. וראה עוד בדברינו על תוס' לעיל ב. הנ"ל.
<b>ואומר הר"י דמוקצה אינו אסור לטלטל בי"ט בשביל אוכל נפש ושמחת י"ט:</b>
<b>בגדרי טלטול מוקצה ושימוש במוקצה לצורך אוכל נפש:</b>
<b>א.</b> כן הוכיחו תוס' גם מהסוגיא לקמן כח: גבי גריפת תנור וכירים מעפר ואבנים מוקצין שבתוכו [עי"ש תוס' ד"ה גריפת], וכן הוכיחו מהסוגיא לקמן לא: גבי בית מלא פירות שנפחת דמותר ביו"ט לטלטל מוקצה ליטול הפירות [עי"ש תוס' ד"ה אמר ר"ז]. ויסוד זה דשרי טלטול מוקצה ביו"ט לצורך אוכל נפש הביא הב"י (תקיח. ט.) בשם המרדכי בעירובין (סי' תפ"ט), וכן פסק הרמב"ם (יו"ט א. טו.), והרמ"א (תקט. יז.).
ברם התוס' רי"ד (לקמן לא:) וכן הריטב"א (עירובין לד:) דחו ראיית תוס' מהסוגיא לקמן לא:, ומוכח מדבריהם דלא סברי הך דינא דהיתר טלטול מוקצה לצורך אוכל נפש, ועי' בדברינו לקמן לא: ד"ה אמר רבי זירא.
<b>ב.</b> טעם היתר טלטול מוקצה לצורך אוכל נפש, כתבו הבית יעקב (כתובות ז. על תוד"ה מתוך) ומרחשת (ח"א סי' ט' אות ו') לפי שיסוד איסור טלטול מוקצה הוא גזירה משום הוצאה (לקמן לז. שבת קכד:), ומאחר דהוצאה גופה הותרה לצורך היום קצת מטעם 'מתוך' (לקמן יב.), כל שכן שהותר מוקצה לטלטל לצורך אוכל נפש. וראה בחי' מנחת שלמה כאן שתמה לדבריהם מדוע אסור לטלטל מוקצה ביו"ט מחמה לצל או דלא יגנב ויפסד, הרי מלאכת הוצאה הותרה לצורך דברים אלו, ועוד הוסיף בתמיהות, עי' בדבריו.
<b>ג.</b> הב"י תמה א"כ למה לא התירו בסוגיין לשחוט לכתחילה על מנת לכסות באפר שהוסק ביו"ט, דהא שרי טלטול מוקצה לצורך אוכל נפש. ותירצו הב"ח והט"ז (סוס"י תקי"ח), וכן כתבו מהרש"א ומהר"ם שיף כאן, דשרינן טלטול מוקצה לצורך אוכל נפש בלבד, וכיסוי הדם אינו צורך אוכל נפש שהרי מותר לאכול ואפילו לא כיסה, נמצא שמטלטל מוקצה לצורך מצות כיסוי גרידא.
וקרני ראם הקשה על סברת מהרש"א הלא מצות כיסוי לבדה דוחה איסור מוקצה, והראיה שהרי אם שחט דיעבד חייב לכסות, וא"כ הדרא קושיא אמאי לא שחטינן לכתחילה על מנת לכסות. והמג"א (תקט. טו.) הוסיף להקשות דהא מ"מ אסור לשחוט משום שלא יוכל לכסות, וא"כ אינו יכול לאכול והוי טלטול מוקצה לצורך אוכל נפש.
על כן פירשו המג"א וקרני ראם ד<b>טלטול</b> מוקצה בלבד הותר לצורך אוכל נפש אבל לא הותר <b>שימוש</b> במוקצה, וכן <b>אכילת</b> המוקצה גופיה לא שריא, וכיסוי הדם חשיב שימוש במוקצה. [סברת חילוק זה כתב גם מהרש"א לקמן לג., והכא דלא נקט הך חילוק צ"ל דס"ל דחשיב כיסוי באפר כטלטול ולא כשימוש במוקצה]. ועי' חידושי בתרא (אות לא-לב).
והדרישה (תקיח. ג.) חילק דטלטול מוקצה מותר לצורך אוכל גמור שלפנינו, משא"כ שחיטת בהמה לא הותרה כיון שעדיין אינה אוכל והוי כמו מכשירי אוכל נפש, עי' בדבריו.
<b>ד.</b> שער המלך (יו"ט ב. יח.) ועולת שבת (סי' תק"ז) הוכיחו מדברי תוס' לקמן כח: ולקמן לא: שטלטול מוקצה לצורך אוכל נפש מותר גם כשהיה יכול לעשות מערב יו"ט. ועי' ביאור הלכה (תקז. ד. ד"ה כיון) שדן בזה, וכתב שאין הראיה מדברי תוס' מוכרחת.
<b>ה.</b> האור שמח (יו"ט א. יג.) כתב דאליבא דתוס' שהתירו טלטול מוקצה לצורך אוכל נפש, ה"ה לר' עקיבא שמתיר מלאכת אוכל נפש לצורך בהמה (לקמן כא:), יהא מותר טלטול מוקצה לצורך אוכל נפש דבהמה. וכן איתא במהר"ם (לקמן כא: על תוד"ה הני סופלי). ובחי' מנחת שלמה השיג על דבריו דהותר דוקא לצורך אוכל נפש ממש ושמחת יו"ט ולא לצורך בהמה.
<b>ו.</b> הפמ"ג (בא"א תקט. טו.) כתב שטלטול מוקצה הותר רק לצורך אוכל נפש אך לא לצורך שמחת יו"ט שאינה אוכל נפש. מיהו בספר שלמי תודה (יו"ט סי' יח. ו.) דקדק לשון הרמב"ם (יו"ט א. יז.) "וכל שאסור לטלטלו בשבת אסור לטלטלו ביו"ט אלא לצורך אכילה <b>וכיוצא בה</b>", ומשמע שבא הרמב"ם להוסיף אף לשאר צרכי שמחת יו"ט, עי' בדבריו.
מיהו יש לדחות דכוונת הרמב"ם להוסיף כגון רחיצה וסיכה דחשיבי כאוכל נפש גופיה וכשיטת הרמב"ם גופיה (שם הט"ז), וכ"כ במקורות וציונים (מהדו' הר"ש פרנקל), וראה בדברינו במתני' לקמן כא: ד"ה ב"ש אומרים, אות א'.
<b>ז.</b> עוד בנושא זה יעוי' בשער המלך (יו"ט ב. יח. ד"ה ויש לדקדק), הגהות אבן העוזר, חי' בית מאיר, שו"ת חתם סופר (או"ח סי' ע"ט), יד דוד, אמרי בינה (הל' יו"ט סי' י"ב), אור שמח (יו"ט א. יג.), אפיקי ים (ח"ב סי' י"ט), חי' מנחת שלמה, ופסקי תשובות (סי' תק"ט י-יא).
<b>ובירושלמי מפרש דהכא מיירי בשלא שחט אבל שחט שרי אע"ג שהוסק בי"ט שלא לעקור מצות כיסוי -</b> הרא"ש (סי' י') הקשה א"כ אמאי בעינן לב"ה דקר נעוץ לכיסוי אף שכבר שחט. ותירץ דשאני הכא דאיכא שני איסורי דרבנן, מחוסר הכנה וחפירת גומא.
מיהו הרמב"ם לא הביא דין הירושלמי, ועי' ב"ח (תצח. יג.), קהלות יעקב (סי' ו'), וחידושי בתרא (אות לד-לה).
<b>ד"ה ואמר רב יהודה - וא"ת מה בא להוסיף על הברייתא דקתני אפי' הכניס לגנתו או לחורבתו וכ"ש מלא קופתו וי"ל דלפי' רש"י ניחא וכו' א"נ י"ל וכו' -</b> בהגהות גנזי יוסף מבאר מהלך דברי תוס': דבתחילה נקטו דמכניס מלא קופתו ונשאר העפר בקופה, לפיכך הקשו דכל שכן דהוי מוכן, לכך הביאו פי' רש"י דר"ל ששפך עפר הקופה על גבי הקרקע, והחידוש הוי דאע"ג דהוי מעט עפר לא בטל אגב קרקע. ושוב חזרו ופירשו דאפילו נימא שנשאר העפר בקופה, אשמעינן רב יהודה דשרי לעשות בו כל צרכיו.
ותוס' חכמי אנגליה כתבו דאי מברייתא הו"א דוקא בהכי מותר דאגב דמטלטל אותו לגינתו יטלטלנו לכיסוי, אבל הכא ליכא למימר הכי.
וראה עוד חי' מהר"י אבוהב ומהר"ם גלאנטי, ושמחת יו"ט.
<b>אבל הכא מיירי שלא הכניס הרבה רק מלא קופתו מעט עפר וס"ד שיבטל אגב קרקע -</b> צ"ע לפירוש זה אם רב יהודה בא לפרש הברייתא דאפילו מעט עפר סגי, א"כ אמאי נקטה הברייתא הכניס עפר הרבה לגינתו וחורבתו. שו"ר בשטמ"ק (סוד"ה ואם איתא) שפירש דרב יהודה הכי קאמר: דוקא לגינתו ולחורבתו דאורחיה להכניס הרבה אזי עפר מעט בטל, אבל בבית שאין דרך להכניס עפר, אפילו מעט לא בטל.
<b>א"נ י"ל דהתם לא מיירי רק לכסות בו וכו' והכא אשמועינן דהואיל ומלא קופתו עפר עביד בו כל צרכו -</b> הנה מדברי רש"י (ד"ה ואם איתא) דייקא לכאורה כפירוש השני דתוס', ועיין. ואולי כוונת תוס' דשני הפירושים משמע מדברי רש"י.
<b>ד"ה ואי איתא - משמע דקאי אסיפא וכן פירש"י בסמוך בהדיא -</b> מפרשים מהרש"א ומהר"ם דהיינו פי' רש"י ד"ה אפילו ודאי. אך עי' מגיני שלמה ופני יהושע שפירשו באופן אחר דעת רש"י ופירושו. וראה עוד חי' הצל"ח וחי' חת"ס.
<b>דאי קאי ארישא מאי פריך לכסייה בדקר נעוץ הא ב"ה ס"ל דלכתחילה לא ישחוט -</b> משמע דלב"ש ניחא, וא"כ אף ב"ש דשרו לשחוט לכתחילה היינו דוקא אי איכא דקר נעוץ, וכן הוכיחו תוס' לקמן ט: (ד"ה אמר ר"י). ועי' בדברינו על תוס' לעיל ד"ה ואינו צריך, ובדברינו לעיל ז: ד"ה ומודים, אות ג'.
<b>וי"ל דלעולם קאי ארישא ולא גרסינן בדקר נעוץ אלא גרסינן לכסייה באפר כירה -</b> חי' הרא"ה גרס 'דקר נעוץ', אלא שכתב דאגב שיטפיה נקטיה, והקושיא רק מאפר כירה. וראה עוד מש"כ לפרש הרשב"א.
<b>ד"ה אי הכי - תימה מאי אי אמרת בשלמא שייך הכא -</b> הרשב"א כתב דהאי 'אי הכי' לא מיתפרשא באי אמרת בשלמא, וכן איתא במקצת מקומות בש"ס, ועי' תוס' שבת קכ: (ד"ה אי הכי) שציין מסורת הש"ס, ותוס' ב"מ צג. (ד"ה א"ה).
וראה עוד פני יהושע, חי' הצל"ח, שמחת יו"ט, ומרחשת (ח"א סי' ט' אות ט').
<b>דהא ודאי איתא לדר"י לענין שמכסה בו כשהוא ודאי חיה או עוף אבל מה שאמר ר"י ועושה בו כל צרכו לא ס"ל כוותיה -</b> מבואר מדברי תוס' דאפר כירה היה פשיטא לן שמוכן לכל דבר, רק בעפר דרב יהודה סבירא לן דמוכן לודאי ולא לצורך כוי דספק, וצ"ב מאי שנא, ועוד מאי משני לקמן דאפר כירה מוכן לודאי ולא לספק, הלא מאפר כירה לא קשיא כלל אלא מדרב יהודה - עי' מהרש"א מהר"ם, וחי' מנחת שלמה.
<h3>דף ח:</h3>
<h4>גמ'</h4>
<b>אלא אמר רבה אפר כירה מוכן לודאי ואין מוכן לספק -</b> כן הוא גירסת רש"י, וכן הוא בפי' הר"ח, [ועי' מהרש"א ומהר"ם על תוס' לעיל סוף ע"א]. וגירסת חי' המאירי "דקר נעוץ ואפר כירה מוכן לודאי ואין מוכן לספק". אולם הרשב"א כתב דגרסינן רק 'דקר נעוץ' [כפי הגהת המהדיר] ולא גרסינן 'אפר כירה', דהא בעינן למימר דאיסורא משום דילמא עביד כתישה, ובאפר כירה ליכא כתישה. אולם לגירסת רש"י משמע דשייך גומא וכתישה אף באפר כירה, וצ"ע דבסוגיא לעיל אין משמע כן, וגם מה שייך כתישה באפר שכולו תיחוח. וראה מש"כ לפרש הפני יהושע, ושמחת יו"ט.
<b>אלא ספק מ"ט דלמא עביד כתישה -</b> צ"ע הא משום הך קושיא אוקימנן לעיל בעפר תיחוח דליכא כתישה. וביאר השטמ"ק דהכי קאמר: אפילו ניחוש דאכתי איכא רגבים מדובקים דחיישינן לכתישה, הא אתי עשה ודחי לא תעשה. וכעין זה איתא ברשב"א (סוד"ה אתי עשה).
והתוס' רי"ד מפרש דהכי קאמר, אם נתיר לו עפר תיחוח שמא יבא לעשות גומא או לכתוש רגבים.
מיהו הניחא לפירש"י סוף ז: דחשש כתישה היינו שמא ימצא רגבים מדובקים ויכתשם, וכעי"ז פירש רש"י כאן, אבל הר"ח שם פירש דמכתש את העפר כשסומך על הדקר, וצ"ל דהכא יודה לפירוש רש"י.
<b>ודאי כי קא עביד כתישה אתי עשה ודחי את לא תעשה:</b>
<b>א] הרי לא תעשה חמור מעשה ואיך נדחה מפניו:</b>
עי' בפי' ר"נ גאון (שבת קלב:) שכתב דבמקום דאיכא עשה לא נאמר כלל הלאו, ולפי"ז אינו 'דחייה' כפשטות משמעות הלשון אלא 'הותרה' דליכא כלל לא תעשה.
ברם הרמב"ן עה"ת (שמות כ. ח.) כתב דעשה שהוא בא ממדת אהבה דוחה לא תעשה שהוא ממדת היראה. ולכאורה נפק"מ בין הסברות כגון דאיכא עשה שהוא בשב ואל תעשה, דכה"ג אינו ממדת אהבה לסברת הרמב"ן. וראה בזה שדי חמד (ח"ה עמ' 231).
<b>ב] באיזה עשה מיירי הכא:</b>
פירש רש"י דאתי עשה ד'וכסהו בעפר' ודחי 'לא תעשה מלאכה'. אבל הר"ח פירש דאתי עשה 'ושמחת בחגך', וצ"ע אמאי לא פירש כרש"י, וכבר תמה כן בהערת החשק שלמה, ובפרט דהר"ח גופיה הזכיר לקמן 'עשה דכיסוי'.
והנה מדברי הר"ח משמע כהמג"א והפמ"ג דבכיסוי הדם נמי מתקיים שמחת יו"ט אף דשרי כבר לאכילה בלא כיסוי - עי' בדברינו על תוס' לעיל ע"א ד"ה ואינו צריך.
<b>ג] לכאורה יכול לקיים שניהם:</b>
הקשה הרשב"א הא קי"ל כרשב"ל (שבת קלג.) דאם אפשר לקיים שניהם לא אמרינן יבא עשה וידחה לא תעשה, והכא יכול לקיים שניהם דימתין ולא יכסה עד הערב כדאמרינן בחולין פד: גבי השוחט לחולה בשבת. ותירץ דאין מעבירין על המצות, וחיישינן דאם ימתין אפשר דמטריד ולא מקיים, הלכך לא חשיב אפשר לקיים שניהם. ועי' בהערת המהדיר 347. וראה עוד על דברי הרשב"א בשטמ"ק, וע"ע בדברינו לעיל ז: ד"ה אימא סיפא.
<b>ד] כשאפשר לקיים שניהם ע"י אחרים:</b>
השאגת אריה (סי' צ"ו) נסתפק אם אמרינן עשה דוחה ל"ת כגון שרק לאדם זה א"א לעשות באופן אחר אבל אדם אחר יכול לעשות, עי"ש שהוכיח והכריע דבכל אופן אמרינן. והקהלות יעקב (שבועות סי' ב. ה.) כתב דראיה מפורשת מסוגיין דס"ד דעשה דכיסוי הדם ידחה ל"ת דיו"ט אף דודאי יש לאחרים עפר תיחוח או אפר כירה מ"מ שרי לאדם זה שאין לו.
<b>ד]</b> ראה עוד ברשב"א שדן כיון דס"ד דמתורת עשה דוחה לא תעשה אתינן עלה, לישתרי לשחוט לכתחילה וכן לכסות אחר השחיטה גם בלא דקר נעוץ. ועי' על דבריו בשטמ"ק, וע"ע פני יהושע, וחי' מנחת שלמה.
ועי' יד דוד שדן לדברי תוס' בעירובין דהיכא שבא ע"י פשיעה לא אמרינן עשה דוחה לא תעשה, הלא הכא בפשיעה בא שעבר ושחט ביו"ט.
<b>אימר דאמרינן אתי עשה ודחי את ל"ת כגון מילה בצרעת -</b> בפי' הר"ש בחלה (פ"ב מ"א) הביא ירושלמי דר' יוסי אמר שאין עשה דוחה לא תעשה אלא הכתובה בצידה, ופירש הר"ש דר"ל שנצטוו יחד, והקשה איך דחי הכא עשה דמילה לא תעשה דצרעת הרי ציווי המילה קדם לציווי הצרעת, עי' בדבריו. וראה עוד יפה עינים שבת קלב:
<b>כגון מילה בצרעת א"נ סדין בציצית דבעידנא דקא מעקר לאו קא מוקים לעשה הכא בעידנא דקא מעקר לאו לא מוקים עשה:</b>
<b>א]</b> חי' חת"ס (שבת קלב:) ציין לנמוקי יוסף בב"מ (טז. בדפי הרי"ף) שהקשה הלא מילה בצרעת נמי לא הוי בעידנא, דבזמן החיתוך שעוקר הלאו לא מתקיים העשה עד הפריעה, ותירץ דהכל מעשה מצוה אחד.
<b>ב]</b> תוס' יבמות צ: כתבו דבשעת העיטוף אכתי לא מיחייב בציצית עד אחר שנתעטף ולפיכך חשיב התם שב ואל תעשה. והקשה השאגת אריה (סי' ל"ב) א"כ איך ילפינן מכלאים בציצית עשה דוחה לא תעשה, הרי לא הוי בעידנא, דאיסור הכלאים עובר בלבישה [כמש"כ תוס' יבמות הנ"ל] וחיוב הציצית הוא רק אחר שלובש. ועי' נודע ביהודה (אבהע"ז תניינא סי' קמ"א) שמסיק עפ"י הנמוקי יוסף הנ"ל דחשיב הכל מעשה אחד. וראה עוד קובץ הערות יבמות (סט. כה.).
<b>ג]</b> דעת ר"ח הובאה במג"א (סי' תמ"ו) דעשה דרבים דוחה לא תעשה אף שאינו בעידנא, ונשאל בשו"ת רעק"א (ח"ב סי' קמ"ג) הלא קרבנות ציבור הוי עשה דציבור ולידחי לא תעשה אף שהוא לאו בעידנא, עי' מש"כ לישב. וראה עוד חי' חת"ס (שבת קלב:).
<b>סו"ס יו"ט עשה ול"ת הוא ואין עשה דוחה את לא תעשה ועשה:</b>
<b>האם הלאו מיהא נדחה:</b>
ז"ל תוס' קידושין לד. (סוד"ה מעקה) "גבי אין מדליקין בשמן שריפה ביו"ט משום דיו"ט עשה ול"ת ושריפת קדשים אינה אלא עשה, אשה דאינה חייבת בעשה דיו"ט דהוי זמן גרמא, וכי תוכל להדליק בשמן שריפה ביו"ט, וכי תימא אה"נ אמאי לא לישתמיט תנא דלא אמר לך, אלא מאי אית לך למימר דעשה שיש עמו לאו אף הלאו אלים ולא דחי ליה עשה".
וגליון הש"ס שם ציין לתוס' חולין דף קמא. בשם ריב"א דפליג דכשאיכא ל"ת ועשה, הא דלא דחי העשה היינו משום העשה שכנגדו, אבל הלאו כמאן דליתיה דהעשה דחי ליה ואין לוקין עליו. וכ"כ הרשב"א ביצה ח: ותוס' הרשב"א פסחים מז: בשם ריב"א, וחי' הר"ן שם דחה כדברי תוס' קידושין הנ"ל, ועי' בדבריו. מיהו בתוס' חולין הנ"ל מסיק לשיטת ריב"א דהא שנדחה מיהא הלא תעשה היינו דלא לקי על אותו לאו, אבל לא מדחי לגמרי.
וראה עוד שפ"א פסחים שם, קובץ הערות (סי' מ"ח יט-כ), וקובץ שיעורים (פסחים אות קצ"ה).
<b>אלא אמר רבא אפר כירה דעתו לודאי ואין דעתו לספק:</b>
יש לעיין הגם שדעתו של אדם על מאורע שודאי יארע ולא על ספק, אך כוי דהכא הרי עומד ודאי לישחט אלא שחיוב כיסוי דמו הוא מספק, ומהיכי תיתי למימר שאין דעתו לכהאי ספק. ומהרי"ט (ח"ב יו"ד סי' א') סייע מכאן לשיטת הרמב"ם שספיקא דאורייתא מן התורה לקולא, אך אכתי קשה דמ"מ מדרבנן חייב לכסות. וכבר עמד בזה הרש"ש, והעיר דאף דאמרינן "ואזדא רבא לטעמיה", לכאורה לא דמי למימרא דרבא בסמוך דהכניס עפר לכסות צואה או דם ציפור, דהכא הוי חידוש טפי דהא חייב ודאי לכסות מספק. ועי' שמחת יו"ט, חי' מנחת שלמה, ואגרות משה (או"ח ח"ג סי' צ"ד).
<b>ואזדא רבא לטעמיה דאמר רבא הכניס עפר לכסות בו צואה מותר לכסות בו דם צפור, דם צפור אסור לכסות בו צואה -</b> רש"י פירש דכיסוי דם הציפור הוא ודאי, וצואה הוי ספק אם יארע במקום המאוס לו. אך בפי' ר"ח משמע דכיסוי וצואה תרוייהו חשיבי ודאי, אלא דמ"מ הכנתו מועלת למאי שדעתו בפירוש, הלכך אם דעתו לכסות צואה מהני לדם דאיכא נמי טעמא דניקוי חצירו, אבל אם דעתו לכיסוי דם לא מהני לכיסוי צואה.
<b>נהרבלאי אמרי אפילו הכניס עפר לכסות בו דם צפור מותר לכסות בו צואה -</b> מדברי הרשב"א משמע שהבין סברת נהרבלאי דפליגי על רבא וסברי מוכן לודאי הוי מוכן לספק, ומתוך כך פירש דעל כרחך יפרשו דכוי אסור לכסות דמו משום התרת חלבו כרמי בריה דרב ייבא בסמוך. אבל רש"י פירש דסברי דצואה חשיב קרוב לודאי, ולפי"ז גבי כוי דהוי ספק גמור שפיר מודו לרבא. וע"ע מרומי שדה.
<b>אמרי במערבא פליגי בה [רב יוסף-הגהת ריעב"ץ] בר חמא ור' זירא וכו' -</b> חזינן שבא"י היו שונים מחלוקות של אמוראים דבבבל - עי' ריעב"ץ.
<b>חד אמר כוי הרי הוא כצואה וחד אמר כוי אינו כצואה -</b> רש"י וחי' המאירי פירשו דפליגי אי צואה הוי שכיחא טפי וחשיב קרוב לודאי. והרש"ש פירש איפכא דפליגי שמא כוי חשיב טפי ודאי, לפי שחייב ודאי לכסות דמו מספיקא, משא"כ צואה הוי ספק גמור אם יצטרך, עי' בדבריו. וכעי"ז פירש השפ"א. ועי' חי' מנחת שלמה שהשיג על פירוש הרש"ש.
<b>רמי בריה דרב ייבא אמר כוי ה"ט דלא מכסינן גזירה משום התרת חלבו:</b>
<b>א] למי חיישינן:</b>
מפירוש רש"י משמע דחיישינן למכסה הדם עצמו שיבא להתיר חלבו, אבל הר"ח והרא"ש (סי' י"א) פירשו דהרואה יאמר מין חיה הוא. וראה בקרבן נתנאל (אות ע') דאיכא נפק"מ בין הטעמים. וצ"ב הא ודאי גם המפרש משום השוחט עצמו יודה דאיכא חשש משום הרואין, וכדאמרינן בסמוך "אמרי לנקר חצירו הוא צריך".
<b>ב] לענין הלכה:</b>
הרי"ף והרא"ש (סי' י"א) פסקו כמימרא דרמי בריה דרב ייבא ולא כאוקימתא דרבא, וכן פסק הרמב"ם (יו"ט ג. א.). וביאר הקרבן נתנאל (אות ס') מדקתני מתני' סתמא "כוי אין שוחטין אותו ביו"ט", משמע אפילו אית ליה עפר או אפר מוכן, עי' בדבריו. וכן פירש חי' המאירי השמטת הרי"ף, וכן דעת בעל המאור. מיהו כתב המאירי דיש חולקים דשינויא דלעיל לא אידחי.
והנה בחי' רעק"א (חולין פג:) הקשה לפי' רש"י שם דהא דאין שוחטין כוי ביו"ט דילמא בעי כיסוי, ומספיקא לא מחללין יו"ט, והלא מסקינן הכא שאין רשאי לכסות אפילו יש לו עפר מוכן מחשש התרת חלבו. הנה נקט רעק"א בפשיטות דאוקימתא דרבא דאפר כירה מוכן לודאי ולא לספק נדחית למסקנא. אולם יתכן דשיטת רש"י בחולין כשיטה שהביא המאירי דשינויא דרבא לא אידחי. ובר מן דין דרכו של רש"י לפרש פעמים הרבה כפי שיטת הס"ד דהגמ'.
<b>ג]</b> בעיקר השמטת הרי"ף והרא"ש דינא דרבא, צ"ע נהי דליכא נפק"מ גבי כוי דהא מסקינן דאסור בכל גווני משום התרת חלבו, האיכא נפק"מ מיהא לכיסוי צואה, דלמ"ד כוי הרי הוא כצואה דחשיבא נמי ספק נמצא שמוכן לודאי אינו מוכן לצואה דספק - עי' מג"א (תצח. לג.). ועי' חי' הצל"ח שהרחיב בזה, ומסיק דתימה לומר שיכריעו כל הפוסקים כרמי בר ייבא כנגד ר' זירא נהרבלאי ורבא, אלא על כרחך שאין פלוגתא בין אמוראי, אלא דיש חילוק בין סוגי הכוי, דמשום התרת חלבו חשו רק בכוי שהוא מין בפני עצמו ספק חיה ספק בהמה, ובהא מיירי רמי בריה דרב ייבא, אך יש כוי שהוא נולד מצבי הבא על התיישה דחלבו ודאי אסור משום אמו, ובהא מיירי ר' זירא דאין לחוש להתרת חלבו אלא לטירחא יתירא, עי' בדבריו בהרחבה עפ"י הסוגיא בחולין עט:, והביא דבריו המשנה ברורה (תצח. צה.). וראה עוד ראש יוסף ושפ"א.
<b>ד]</b> כתב ביאור הלכה (תצח. יח. ד"ה ולערב) בשם הפוסקים, דלא מהני שיתן עפר מעט לתוך הכלי ויקבל הדם בתוכו [ויכסנו במוצאי יו"ט], דכה"ג נמי יש לחוש שמא יאמרו ודאי חיה הוא ויבואו להתיר חלבו.
<b>בא לימלך מאי איכא למימר -</b> הקשה השטמ"ק דיאמרו לו לכסות בלא ברכה, וממילא לא יבא להתיר חלבו, עי' בדבריו.
<b>אלא בחול א"נ מספקא אמרי ליה רבנן זיל טרח וכסי, ביו"ט וכו' מי אמרי ליה רבנן זיל טרח וכסי -</b> הרי"ף והרא"ש פסקו שביו"ט אין מכסין דמו כלל ואפילו שוחט באמצע חצירו די"ל לנקר חצירו הוא צריך. וביאר הקרבן נתנאל (אות צ') דגרסינן 'אלא', והשתא הדר מסברא דלעיל דאמרי לנקר חצירו הוא צריך.
אולם רש"י מחק תיבת 'אלא', וכתב הקרבן נתנאל דלדבריו ביו"ט נמי היכא די"ל דעביד לנקר חצירו מותר לכסות. אך מהרש"ל כתב שט"ס הוא ברש"י.
וראה עוד מהר"ם שיף (על רד"ה בחול), מג"א (תצח. לה.), מחצית השקל שם, שמחת יו"ט, משנה ברורה (סקצ"ח), וביאור הלכה (ד"ה אפילו דם בהמה).
<b>תני ר"ז לא כוי בלבד אמרו אלא אפילו שחט בהמה חיה ועוף ונתערבו דמן זב"ז אסור לכסותו ביו"ט:</b>
<b>טעמיה דר' זירא, והאם פליג על סברא דלעיל:</b>
<b>א.</b> כתב שיטת ריב"ב על הרי"ף, דמפירוש רש"י נראה דר' חייא [כן גירסת הר"ח והרי"ף, וכן הגיה חכמת מנוח] מפרש טעמא אחרינא בכוי, משום דלא טרחינן ביו"ט מספק, ולזה קאמר דאפילו כשנתערבו ואיכא דם חיה ודאי, לא טרחינן משום בהמה אלא א"כ אפשר בדקירה אחת. וגם מהר"ם דקדק הכי מפי' רש"י. וכן ביאר הט"ז (תצח. יט.) אליבא דרש"י. ועי' שמחת יו"ט.
ואף בחי' הרא"ה נקט דאתיא דר' חייא דלאו כטעמיה דרמי בריה דרב ייבא, ועי"ש בהערת המהדיר (97).
<b>ב.</b> מיהו שיטת ריב"ב גופיה פירש דר' חייא נמי מודה לסברא דהתרת חלבו, והכי קאמר אפילו במקום דליכא הך חששא, מ"מ גזרו משום טירחא שלא לצורך.
<b>ג.</b> מדברי הרמב"ם (יו"ט ג. ב.) גם משמע דטעמא דר' זירא משום טירחא שלא לצורך, ואפילו יש לו עפר מוכן אסור. וכן דקדק חי' המאירי מדבריו, [אך כתב שאין הדברים נראין, עי' בדבריו]. והנה הביא הרמב"ם הך דינא דנתערב דם בהמה חיה וכוי לא יכסנו משום התרת חלבו, והקשה הלחם משנה תיפוק ליה שאסור לכסות דם כוי משום טירחא יתירה דשמא בהמה הוא וטרח שלא לצורך. ותירץ דנפק"מ היכא שיש דם עוף ושחט לידו כוי ויכול לכסות הכל בדקירה אחת, דמשום טירחא יתירה הוה שרינן, אך מ"מ אסור משום התרת חלבו, דהרואה סבור שטורח בשביל הכוי.
<b>ד.</b> הטור (תצח. יט.) הביא דעת הרמב"ם, ופליג עליו וס"ל דאם יש לו עפר מוכן יכול לכסות אפילו בהרבה דקירות הגם שדם בהמה מעורב בו, ומימרא דר' זירא איירי כשאין לו עפר מוכן. וכתב הב"י דנראה דעת הטור שמפרש טעם דר' זירא מפני שמטלטל עפר מוקצה ביו"ט לצורך דם בהמה שאינו בר כיסוי, וא"כ כשיש לו עפר מוכן מותר לכסות אפילו בכמה דקירות.
ועי' בב"ח (אות י"ח) בביאור דעת הטור, ואמאי לא ניחא ליה בפי' רש"י שמטעם טירחא יתירא אסר ר' זירא. וראה עוד חי' המאירי, חי' מהרל"ח והגהות על הטור (אות ו'), ט"ז (סקכ"א), שער המלך (יו"ט ג. ב.), ופמ"ג (במשב"ז שם) דמסיק ג' פירושים בראשונים בביאור ברייתא זו.
<b>אפילו שחט בהמה חיה ועוף ונתערבו דמן זב"ז אסור לכסותו ביו"ט -</b> הש"ך (יו"ד כה. כ.) פסק בשם הב"ח דהשוחט עוף על גבי בהמה פטור מלכסות, כיון שדם העוף מועט ונתבטל בדם הבהמה. וצ"ע הלא הכא קתני דכה"ג חייב לכסות. וכתב הקרבן נתנאל (אות ר') דיש לפרש הכא כגון ששחט בקצה על דם בהמה דליכא רוב דם בהמה, ונשכח ממנו איה מקומו.
<b>לא שנו אלא שאין יכול לכסותו בדקירה אחת אבל יכול לכסותו בדקירה אחת מותר:</b>
<b>א] מהו 'דקירה אחת':</b>
כתב המשנה ברורה (תצח. קג.) בשם המאירי ופר"ח, דלאו דוקא דקירה אחת, אלא הכוונה שאין צריך להרבות בטלטול עפר בשביל דמי הבהמה שנוספו, אלא שרי כל שהיה צריך לעשות לצורך דם החיה.
<b>ב] מה הדין כשלא מספיק דקירה אחת:</b>
הט"ז (תצח. כא. בסו"ד) הביא פסק מהרש"ל וב"ח, דהיכא שלא יספיק בדקירה אחת לא יכסה כלל, דשמא לא יכסה דם החייב בכיסוי ונמצא טורח ביו"ט שלא לצורך. וכן דקדק הב"ח (אות י"ח ד"ה וא"ת) מדברי הרמב"ם והטור.
והקשה הט"ז דהא קי"ל דאין צריך לכסות כל הדם, ומתוך כך חלק על דבריהם. אבל הגהות וחידושים על הטור וכן הקרבן נתנאל (אות ר') תירצו דהם מיירי כגון ששחט בקצה אחד ונשכח ממנו המקום ששחט, וא"כ אין כל הדם בלול בדם החייב כיסוי, ויתכן שבדקירה אחת לא יכסה כלל דם הזקוק לכיסוי. וראה עוד חי' חת"ס, שו"ע הגר"ז (בקו"א סק"ו), ושפ"א.
ולהלכה - כתב המשנה ברורה (תצח. קה.) דהסכמת האחרונים דאפילו דקירה אחת אסור, ודלא כהט"ז.
<b>אמר רבה שחט צפור מערב יו"ט אין מכסין אותו ביו"ט -</b> פירש רש"י דאין לחוש לאמנועי משמחת יו"ט, דהא לא מיתסר באכילה אם לא מכסה. ועי' חי' צל"ח, וחי' חת"ס.
והנה יעוי' שער הציון (תצח. קכח.) שדקדק מלשון הר"ח "ופשע ולא כסהו" דדעתו דכיון שפשע נאסר לכסות אף דאסור באכילה ודלא כפי' רש"י, והניח בצ"ע. ותימה הא רש"י גם נקט "דהיה לו לכסות מבעוד יום", משמע דפשע ולא כסה, ומ"מ שרי לאכול בלא כיסוי.
<h4>רש"י</h4>
<b>ד"ה אלא כדר' אבא - כדר' אבא דאמר לעיל מקלקל הוא ופטור עליה -</b> עי' בדברינו על רש"י לעיל ריש ע"א ד"ה פטור עליה.
<b>ד"ה דלמא קא עביד כתישה - שמא יהו שם רגבים ויכתישם -</b> רש"י לשיטתו לעיל סוף ז:, ועי' בדברינו בגמ' כאן ד"ה אלא ספק.
<b>ד"ה מותר לכסות בו צואה - דהא נמי קרוב לודאי -</b> עי' בדברינו בגמ' ד"ה ואזדא רבא.
<b>ד"ה לא גרסינן וליטעמיך -</b> בחי' הרא"ה גרס הכי, עי' פירושו. וראה עוד חי' מהר"י אבוהב ומהר"ם גלאנטי, ותולדות יעקב.
<b>ד"ה אלא לא גרסינן -</b> עי' בדברינו בגמ' ד"ה אלא בחול.
<b>ד"ה אמרי ליה גרסינן -</b> עי' מהר"ם שיף בכוונת רש"י.
<b>ד"ה לא כוי בלבד - שמא בהמה היא וטרח טרחא דלא מצוה -</b> עי' בדברינו בגמ' ד"ה תני ר"ז.
<b>ד"ה אין מכסין - ומשום אמנועי משום שמחת יו"ט ליכא וכו' -</b> עי' בדברינו בגמ' ד"ה אמר רבה.
<h4>תוס'</h4>
<b>ד"ה והא - וא"ת אמאי לא פריך אי ל"ל פשיטא דאין שוחטין דבמאי יכול לכסות, ופירש הקונטרס וכו' -</b> צ"ב מאי מקשו, ומה הוצרכו לפירוש הקונטרס, הלא מוכרח כן מפשט הגמ' - עי' מהרש"א, פני יהושע, והגהות גנזי יוסף.
<b>אלא ש"מ וכו' והדר קושיא לדוכתין לכסייה כדרב יהודה או באפר כירה -</b> עי' מהרש"א.
<b>ד"ה סוף סוף - וי"ל דגמ' דחיק נפשיה לאוקומי מילתא דרבא אליבא דהלכתא די"ט עשה ול"ת אע"ג דרבא עצמו ל"ל האי סברא -</b> תוס' שבת ריש כה. דחו סברא זו, ועי' שתירצו בשם ר"י באופן אחר. וראה עוד בסוגיא דשבת כד: ברמב"ן, ריטב"א, מהרש"ל, פני יהושע, שפ"א לחכמת מנוח. ובסוגיין יעוי' ברשב"א (ד"ה אלא אמר רבא), שטמ"ק, ואבן העוזר.
<b>ד"ה תני ר"ז - וא"ת וכי יש כח ביד חכמים לעקור דבר שהוא מן התורה וכו' -</b> כן הקשה ותירץ גם תוס' ר"פ, ומשמע דקשיא להו רק על כיסוי דם חיה ודאי, ולא על כיסוי דספק כגון כוי, ולכך לא קשיא להו כבר על תירוץ דרמי בריה דרב ייבא דגזרו על כיסוי כוי משום התרת חלבו. וכ"כ גנזי יוסף. ועי' הגהות טל תורה אמאי לא הקשו תוס' לעיל על דברי רב יהודה דאם אין לו דקר נעוץ מבעוד יום אסרו חכמים לכסות אף בחיוב כיסוי ודאי. וע"ע משמר הלוי, וברכת אברהם.
מיהו הרשב"א הקשה כבר על תירוץ דרמי, וכתב בתירוץ שני דכיון שאפשר לכסות בערב ולא מידחי עשה שבו לגמרי שפיר גזרו חכמים.
<b>וי"ל דאה"נ דשב ואל תעשה יש כח בידם -</b> הקובץ שיעורים תמה דהא מיירי אפילו דאיכא עפר מוכן, נמצא דליכא איסורא אלא טירחא יתירה בשביל דם הבהמה דהא דם החיה ועוף מחוייב הוא לכסות, ותימה דבשביל דקירה נוספת וטורח מועט עקרו מצוה דאורייתא. ועי' חי' מנחת שלמה.
ובעיקר קושית ותירוץ תוס' יש לעיין הלא גמ' מפורשת היא ביבמות צ. דמקשה ומתרץ כה"ג - עי' מש"כ משמר הלוי כאן.
<h3>דף ט.</h3>
<h4>גמ'</h4>
<b>גלגל עיסה מערב יו"ט מפריש ממנה חלתה ביו"ט -</b> פירש רש"י [וכן תוס' בפי' קמא], שלא גזרו על הפרשת חלה ביו"ט, שהרי מותר לגלגל ולאפות ביו"ט. וצ"ע הא גם מותר לשחוט לכתחילה ולכסות הדם היכא דאית ליה עפר מוכן, ואמאי שחט מערב יו"ט אין מכסין ביו"ט - עי' מש"כ מהר"ם, פני יהושע, שמחת יו"ט, חי' מנחת שלמה (סוף ח:), וחידושי בתרא (אות ל"ו).
<b>אבוה דשמואל אמר אפילו גלגל עיסה מערב יו"ט אין מפריש ממנה חלתה ביו"ט:</b>
<b>א] טעם איסור הפרשת תרו"מ בשבת ויו"ט, והאם יש איסור 'מתקן' ביו"ט אף לצורך אוכל נפש:</b>
בגמ' לקמן לז. משמע דכל המנויין במשנה שם דהיינו אין מקדישין ומעריכין ומחרימין ומגביהין תרו"מ, טעמא דמילתא גזרה משום מקח וממכר, ברם רש"י כאן (סוד"ה אוכל והולך) כתב שרבנן גזרו על הגבהת תרומה משום שנראה כמתקן, ועי' חידושי בתרא (אות ל"ח) דרש"י דייק הכי מהגמ' שם דמקשה 'פשיטא' דאסור להגביה תרו"מ, משמע לפי דאיכא איסור נוסף דמיחזי כמתקן. [וכן פירש חי' הרא"ה שם פשר קושית הגמ' 'פשיטא', אולם בחי' רבינו דוד הכהן שם פירש בע"א].
והנה הרמב"ם (שבת כג. יד.) נקט דהפרשת תרומות ומעשרות בשבת אסורה משום מתקן ומשום מקדיש. ולמאי הוצרך לשני הטעמים, וכן נפק"מ בין הטעמים, יעוי' מרכבת המשנה, אמרי בינה (דיני יו"ט סי' י"ז), ישועות יעקב (או"ח רסא. ג.), ראש יוסף (לקמן לז.), חי' הצל"ח (יב: יז:), מרחשת (ח"א סי' י' ענף ג. ג.), בספר הליקוטים עהר"מ בשם קובץ, וחזון יחזקאל (תוספתא פ"ד ה"ג).
והנה לכאורה מבואר בסוגיין דגם ביו"ט איכא שני טעמים אלו, ואף שהותרה מלאכת אוכל נפש מ"מ מה שאסרו חכמים משום מתקן אסרו אף לצורך אוכל נפש. ברם הביא הקהלות יעקב (סי' ח') שהאחרונים (מרכבת המשנה, מהרלב"ח, צל"ח) דקדקו מלשון הרמב"ם שנקט "מפני שהוא כמתקן <b>בשבת</b>", משמע דס"ל שביו"ט אין איסור משום מתקן, וא"כ ליכא אלא משום מקדיש בלבד. וראה בקהלות יעקב שדן איך יתפרש המשך הסוגיא לפי"ז שאין האיסור אלא משום מקדיש ביו"ט. וראה עוד שדן לסוברים דאיכא איסור מתקן ביו"ט אף לצורך אוכל נפש, מאי שנא דשרי לשחוט ביו"ט אף דהוי מתקן גמור להוציאו מאיסור אבר מן החי ואיסור שאינה שחוטה. וע"ע ברכת אברהם.
וראה עוד בענין זה בדברינו לעיל ד: ד"ה אמר רב, אות ד'.
<b>ב] האם כיון שאסור להפריש אסור גם לאפות:</b>
המרדכי (סי' תרנ"ד) כתב דכיון שאין מפרישין ממנה חלה ביו"ט ה"ה דאסור לאפותה כיון שאינו יכול לאוכלה, אך אם אפאה יכול לאוכלה ולשייר ולהפריש לבסוף כדשמואל.
והב"י (תקו. ג.) תמה על דבריו, דכיון שאוכל והולך ואח"כ מפריש שפיר יכול לאפות על דעת שישייר ממנה. וכן פסק הרמ"א שם. אולם הב"ח (אות ד') והט"ז (סק"ז) תירצו שיטת המרדכי ופסקו כוותיה להחמיר. אך המג"א (סק"י) פסק להקל. ועי' משנה ברורה (סקכ"ד), וראה עוד בצל"ח.
<b>ג] לענין הלכה:</b>
<b>א.</b> כתבו תוס' (ד"ה גלגל) דקי"ל כרבה דהוא בתראה כנגד אבוה דשמואל, הלכך גלגל עיסה מערב יו"ט מפריש ממנה חלתה ביו"ט. [אך שיטת תוס' עפ"י הירושלמי דדוקא '<b>גלגל</b> עיסה' שלא גמר הלישה מערב יו"ט, אבל אם גמר ללוש מערב יו"ט אסור לפי שהיה לו להפריש מאתמול]. ותמה מהרש"ל דקבלת הגאונים דלא קי"ל הלכה כבתרא אלא מאביי ורבא ואילך. ועי' מש"כ לישב בזה המצפה איתן.
והרא"ש (סי' י"ג) כתב נמי שהר"ח פסק כרבה דהוא בתראה, וכתב הקרבן נתנאל (אות ה') דנראה שגירסת הר"ח היתה 'רבא', [אמנם בפי' ר"ח שלפנינו איתא 'רבה']. מיהו כתב הרא"ש דיש ספרים דגרסי 'רב', וכן נראה מדאקדמיה לאבוה דשמואל, וראה בקרבן נתנאל (אות ו') אי כוונת הרא"ש בזה לסתור פי' הר"ח או לסייעו.
<b>ב.</b> הרי"ף פסק כאבוה דשמואל דמסייע ליה סוגיא דלקמן לז., דקתני אהא דאין מגביהין תרומות ומעשרות ביו"ט "והני מילי פירי דטבילי מאתמול, אבל פירי דטבילי האידנא כגון עיסה לאפרושי מינה חלה מפרשינן ויהבינן לכהן", משמע דאי טבילא מאתמול אסור להפריש ממנה ביו"ט כאבוה דשמואל. אולם כתבו הרשב"א והר"ן דזאת הגירסא אינה ברוב הספרים. ובחי' בן הרמב"ן כתב דלשון זו אינה מן הגמ' אלא לישנא דאמר רב יהודאי גאון, והסופרים העתיקוהו בספרים. וראה עוד בצל"ח שכתב דלפי' רש"י בסוגיין אין כלל ראיה מהך סוגיא לפסק הרי"ף.
ובעל המאור, הרא"ש, והרא"ה דחו ראיית הרי"ף מהך סוגיא, לפי שהם מפרשים דרבה מיירי בחלת חו"ל בלבד שאינה טובלת, ולכך שרי להפריש ממנה ביו"ט דלא מיחזי כמתקן, והגמ' לקמן מיירי בחלת א"י דהוה מתקן. אולם הרמב"ן במלחמות ס"ל כהרי"ף, ופירש טעמו כתוס' שדחו סברא זו דרבה מיירי רק בחלת חו"ל, דהא משמע דבכל גווני מיירי, ואין כן משמעות הסוגיא, ומסיק הרמב"ן דהלכתא כאבוה דשמואל דהא רבא שהוא בתרא מתרץ בגמ' אליביה.
והרמב"ם (יו"ט ג. ח.) פסק נמי כאבוה דשמואל שאין מפריש ממנה ביו"ט, והראב"ד השיג עליו, מיהו בהשגות הראב"ד על בעל המאור חזר בו והודה לדעת הרי"ף כסברת הרמב"ן.
<b>ג.</b> להלכה - פסק הטור (תקו. ג.) דכיון דאיכא פלוגתא דרבוותא טוב שלא להפריש ביו"ט אלא אוכל ומשייר. והנה הרא"ש כתב שרבינו חיים פסק בשם רש"י דאסור גם לאכול ולשייר דהוי בכלל איסור הגבהת תרומות ומעשרות ביו"ט, ועי' בב"י שדן האם כוונת הטור שלא לחוש לדברי הר"ר חיים, אך מסיק דאף הר"ר חיים מודה דשרי לשייר הרבה יותר משיעור חלה, וכ"כ הב"ח שם, וכן פסק הרמ"א.
<b>דאמר שמואל חלת חוצה לארץ אוכל והולך ואח"כ מפריש:</b>
<b>א] האם תרומת חו"ל טובלת מדרבנן, או דכיון שאין איסור לאכול קודם הפרשה אין בה אלא מצות הפרשה גרידא:</b>
הר"ש בחלה (פ"ד מ"ח) נקט שאינה טובלת, וכן מבואר מדברי בעל המאור בסוגיין, וכן איתא בטור (יו"ד סי' שכ"ג). אך הרא"ש כאן (סוס"י י"ג) כתב דתרומת חו"ל טובלת ואסור לאכול מהעיסה אם אינו מפריש לבסוף, ואם לא הפריש הרי זה כאוכל טבל. וכ"כ הרשב"א (ברכות מה.) בשם הראב"ד.
והנה לדעת הרא"ש הוי חיוב הפרשה גמור מדרבנן, אלא דבתרומת חו"ל מקילין להחשיב מה שמפריש לבסוף כנעשה חלה למפרע משעת החיוב וכעין ברירה, אך לשיטת הר"ש ובעל המאור בחלת חו"ל תקנו רק מצות הפרשה כדי שלא תשתכח תורת חלה, אבל לא גזרו איסור טבל.
ובדברי האחרונים - יעוי' מהרי"ט אלגזי (בכורות סי' מ"ז סק"ב), מג"א (תקו. ה.), ט"ז (יו"ד שכד. טו.), שו"ת חתם סופר (ח"ז סי' מ"ג), חלקת יואב (או"ח סי' י"ד), חזו"א (דמאי יג. יד.), קהלות יעקב (ביצה סוס"י ח'), אבי עזרי (יו"ט ג. ח.) מחתנו מו"ר הגרמ"צ ברגמן שליט"א, וחי' מנחת שלמה כאן.
<b>ב] האם חיישינן בתרומת חו"ל להפריש מן המוקף:</b>
פירש רש"י דמשייר כדי חלה ומפרישה באחרונה, ומשמע דלא חיישינן בתרומת חו"ל להפרשה מן המוקף. אך תוס' בכורות כז. (ד"ה אוכל והולך) כתבו דלכאורה צריך לשייר יותר משיעור תרומה כדי שיפריש מן המוקף, [וכ"כ הר"ן כאן בשם יש מי שאומר], אולם כתבו תוס' שמדברי רש"י אין משמע כן.
ומפירוש רגמ"ה בבכורות שם גם משמע כפירש"י שאין צריך מן המוקף, וכן איתא בהדיא בתוס' נדה ז. (סוד"ה ומקפת) דכיון שהעיסה נילושת יחד והיתה כבר מחוברת הקילו בתרומת חו"ל, וכן מוכח מדברי תוס' בסוגיין (ד"ה גלגל) שהצריכו שישייר יותר מכדי חלה, אך לא מטעם דבעינן מן המוקף, אלא משום דבעינן 'ראשית' שיהיו שייריה ניכרין, וכן דעת הרא"ש כאן (סי' י"ג), וכתב דהכי מסתבר דכיון דשרו לאכול תרומת חו"ל בטבלה, כל שכן דלא הצריכו מן המוקף. מיהו תמה הרא"ש לפי' רש"י דעל כל פנים צריך לשייר יותר מכדי חלה כדי שיהא שייריה ניכרין, וראה מש"כ לישב קובץ שיעורים (אות ל"ג). וראה בכל ענין זה במהרי"ט אלגזי (בכורות סי' מ"ז סק"ב), וראה עוד באבי עזרי (יו"ט ג. ח.) מחתנו מו"ר הגרמ"צ ברגמן שליט"א, ובהרחבה בברכת אברהם כאן.
<b>ג]</b> יש לעיין אמאי צריך לשייר כדי חלה להפרישה באחרונה, הרי יכול לאכול הכל ואח"כ להפריש ממקום אחר - עי' מקדש דוד (זרעים סי' נ"ה סוף סק"ה).
<b>אמר רבא מי לא מודה שמואל שאם קרא עליה שם שאסורה לזרים:</b>
<b>א]</b> פירש רש"י אלמא שם תרומה עליה ואיתא בכלל אין מגביהין תרומות ומעשרות ביו"ט, והקשה החשק שלמה הלא אף בארץ ישראל איסור הגבהת תרומות ומעשרות אינו אלא מדרבנן דנראה כמתקן, ואיך גזרו בתרומת חו"ל דהוה גזירה לגזירה, עי' מש"כ לבאר, וכעין דבריו בקהלות יעקב (ריש סי' ח').
<b>ב]</b> בסוגיין משמע מדמתרץ רבא דעת אבוה דשמואל ש"מ דסבר כוותיה, ועי' בזה בדברינו לקמן יב: ד"ה אמר רבא.
<h4>מתני'</h4>
<b>ב"ש אומרים אין מוליכין את הסולם משובך לשובך אבל מטהו מחלון לחלון וב"ה מתירין:</b>
<b>א]</b> בגמ' (ריש ע"ב) מבואר דהולכת סולם לצורך שמחת יו"ט קיל טפי מחזרה, ולפי"ז בהולכה דוקא פליגי ב"ש וב"ה אבל בחזרה לכו"ע אסור, וכ"כ בשיטת ריב"ב על הרי"ף, אולם כתב שהרי"ף שהביא משנתינו סתומה ולא פירש דין חזרת סולם משמע דס"ל דפליגי בין בהולכה ובין בחזרה, ונקטה המשנה 'הולכה' להודיעך כח דב"ש דאוסרין, ותמה עליו דאדרבה ליפלגו בחזרה להודיעך כח דב"ה דהוה כח דהיתרא, ועוד דהלכתא כותייהו.
<b>ב]</b> צ"ב שפתח בלשון רבים 'אין מוליכין' וסיים בלשון יחיד 'אבל מטהו' - עי' תולדות יעקב.
<h4>גמ'</h4>
<b>אמר ר"ח בר אמי מחלוקת ברה"ר וכו' אבל ברה"י דברי הכל מותר וכו', איכא דאמרי אמר רחב"א מחלוקת ברה"י וכו' אבל ברה"ר דברי הכל אסור:</b>
<b>לענין הלכה:</b>
<b>א.</b> הרי"ף לא הביא כלל לשונות הללו, וביארו הרא"ש (סי' י"ד) והר"ן משום דס"ל כלישנא קמא, ונמצא דב"ה מתירין בין ברה"י ובין ברה"ר, לכך הביא מתני' כצורתה דמשמע דבכל גווני שרו ב"ה.
מיהו בטעם פסק הרי"ף פליגי הראשונים: דהרא"ש פירש סברתו כפסק הגאונים דבמילי דרבנן עבדינן לקולא, הלכך פסקינן כלישנא קמא וכדעת ב"ה, אבל הר"ן פירש לפי שדעת הרי"ף לפסוק כרב דכל מקום שאסרו חכמים אפילו בחדרי חדרים אסור, הלכך על כרחך ס"ל להלכה דב"ה שרו בין ברה"י ובין ברה"ר, והיינו כלישנא קמא. ועי' קרבן נתנאל (אות כ') אמאי לא ניחא להרא"ש בסברא זו.
<b>ב.</b> הרמב"ם (יו"ט ה. ד.) פסק דברה"ר אסור וברה"י שרי, א"כ פסק כלישנא בתרא וכב"ה, והוסיף הרמב"ם דאף שקי"ל כרב דכל מקום שאסרו חכמים מפני מראית העין אפילו בחדרי חדרים אסור, כאן התירו משום שמחת יו"ט. והראב"ד השיג עליו דהגמ' לא חילקה בסברא זו, אלא הלישנא בתרא העמידה מימרא דרב כתנאי. ועי' מש"כ המגיד משנה לפרש סוגיין אליבא דהרמב"ם, וראה עוד לחם משנה, מרכבת המשנה, ב"ח (תקיח. ז.), רש"ש, פני יהושע, צל"ח, ובספר הלקוטים בשם קובץ ובנין שלמה.
<b>ג.</b> להלכה פסקו הטור ושו"ע (תקיח. ד.) כדעת הרי"ף שנקט כלישנא קמא וכב"ה, הלכך מותר להוליך סולם בין ברה"ר ובין ברה"י.
<b>מחלוקת ברה"ר דב"ש סברי הרואה אומר להטיח גגו הוא צריך -</b> הנה הטחת הגג אסורה משום בונה, ויש לעיין לשיטת תוס' שבת צה. (סוד"ה והרודה) דבונה ביו"ט אסור רק מדרבנן, דהא שרי לגבן גבינה ביו"ט דאיסורה משום בונה, וקי"ל (לקמן יב.) דמתוך שהותרה לצורך אוכל נפש הותרה נמי שלא לצורך, ואיך גזרו הכא משום איסור דרבנן, ועוד איך אמרינן לקמן דאסרו אפילו בחדרי חדרים למפרשים שבאיסור דרבנן לא גזרו אף בחדרי חדרים [עי' בדברינו לקמן ד"ה אמר רב].
וראה מש"כ בזה הצל"ח, חי' חת"ס כאן ובכתובות ס., בספר הלקוטים על הרמב"ם (יו"ט ה. ד.) בשם קובץ ובנין שלמה, ובספר הערות להגריש"א.
<b>וב"ה סברי שובכו מוכיח עליו -</b> הר"י מלוניל וחי' המאירי פירשו בשני אופנים: או דהשובך גופיה שמזומן לפניו מוכיח, או דהסולם גופו ניכר שהוא סולם של שובך, [עי' בהר"י מלוניל היכי מוכח מצורת הסולם], ועי' חכמת מנוח דרש"י רמז לשני פירושים אלו.
<b>איני והאמר רב יהודה אמר רב כל מקום שאסרו חכמים מפני מראית העין אפילו בחדרי חדרים אסור:</b>
<b>איך פריך מדברי אמורא:</b>
רש"י ותוס' פירשו דאף דרב אמורא הוא מ"מ פריך שפיר כיון דגדול בדורו היה. וכעין דבריו כאן פירש רש"י גם בב"ק לג: (ד"ה ה"ג הא נמי) דרבה נמי דאדם חשוב היה פרכינן מיניה. [אך יש לעיין דרש"י כתובות (ריש ג:) כתב דליכא לאותביה מדשמואל דאמורא הוה]. וכה"ג כתבו גם תוס' מועד קטן (סוף ב:) לגבי רב כהנא.
ועי' מהר"ץ חיות שדן מה הוצרכו הכא רש"י ותוס' לזה, הא קי"ל (כתובות ח.) דרב תנא הוא ופליג וא"כ שפיר מקשה מיניה.
ובחי' הרא"ה כתב דאורחא דתלמודא הוא דזימנין דמקשי אמוראי להדדי.
<b>אמר רב כל מקום שאסרו חכמים מפני מראית העין אפילו בחדרי חדרים אסור:</b>
<b>שיטות הראשונים לפסק הלכה, ובסתירת הסוגיות:</b>
<b>א.</b> תוס' שבת סה. (ד"ה אמר רב) הביאו יש מפרשים דאין הלכה כרב, מדתני בחולין מא. אין שוחטין לתוך גומא ברה"ר ובחצר מותר. והיא שיטת ר"נ גאון שהובא בתוס' ע"ז יב., וברא"ש בשבת (פכ"ב סי' ט'), והגהות אשר"י בשבת (פ"ו סוס"י י"ג), ורשב"א ור"ן בסוגיין. וגם בעל המאור כאן פקפק בסברת רב, ובשבת סה. פסק דלא כוותיה, וכן מסקנת הריטב"א ושיטה להר"ן בשבת שם.
<b>ב.</b> אולם תוס' בשבת הנ"ל דחו הראיה מחולין ונקטו דהלכתא כרב, וכן נקטו תוס' בע"ז יב. וחולין מא., ועי' ברשב"א ור"ן בסוגיין שדחו ראיות ר"נ גאון מהסוגיות, וכן דעת הרי"ף (שבת קכו:) שכתב דאף דסתם מתני' שם דלא כרב, נקטינן להלכה כמחלוקת דברייתא וכדעת רב, משום דבפ"ק דע"ז מקשינן מרב בפשיטות ש"מ הלכתא כוותיה. וגם הרמב"ם (כב. כ.) פסק כרב, וכן דעת הרא"ש הנ"ל, וכן פסק השו"ע (שא. מה.).
<b>ג.</b> והנה בעל המאור (שבת סה.) תמה על הרי"ף דסותר שיטתו: דבשבת נג. פסק הברייתא דפוקק לבהמה זוג בצוארה ומטיילת עמו בחצר, ובסוגיא דשבת סה. מבואר שהוא דלא כרב. ובספר השלמה (שבת נג.) כתב דהרי"ף שם שיטפא דברייתא נקט אך לא ס"ל דמטיילת עמו בחצר. מיהו קושיא זו תימה גם לדעת הרמב"ם והרא"ש דפסקו שתי הסוגיות, וכן הניח בתמיה השלטי גבורים (שבת קמו:).
והמאירי וספר המאורות (שבת נג.) כתבו שנראה מדברי הראשונים שנקטו לחלק דרק גבי אדם גזרו בחדרי חדרים ולא גבי בהמה, אולם הניחו בצ"ע דבשבת סה. מקשינן מזוג דבהמה על רב מוכח שאין לחלק. [מיהו כתבו דגבי מרדעת דבהמה דאיכא צערא, וכל כה"ג ודאי לא גזרו בחצר]. וסברא זו לחלק בין אדם לבהמה נראה גם מדברי תוס' שבת נג. (ד"ה מהו).
<b>ד.</b> והמג"א (שא. נו.) כתב לישב שיטת הראשונים עפ"י דברי תוס' כתובות (סוף ס.), דרק בדבר שהוא משום מראית עין דאיסור דאורייתא אסרו אף בחדרי חדרים, אבל בזוג דבהמה דהמראית עין הוא רק דרבנן דמיחזי כמאן דאזיל לחינגא, לא גזרו בחצר. אך הקשה דהא בסוגיא דשבת סה. מקשינן מינה אדרב ש"מ דלא חילקו. ותירץ הקרבן נתנאל (שבת פ"ה סי' ד' אות ג') דאכן רב גופיה ודאי מוכח מסוגיין דאין מחלק, אך הראשונים פסקו כוותיה רק במילי דאורייתא. ותירוץ זה עולה לישב גם דברי המאירי וספר המאורות הנ"ל.
וראה עוד במרכבת המשנה (שבת כו. ז.), חי' חת"ס שבת נד:, הגהות רעק"א בשו"ע על מג"א הנ"ל, חסדי דוד (תוספתא שבת פ"ה ה"ה ד"ה ומאי דמסיים), וחזון יחזקאל (שבת נד:, ותוספתא שם).
<b>ה.</b> להלכה - המשנה ברורה (שא. קסה.) הביא החילוק בין איסור דאורייתא לדרבנן, ועי' ביאור הלכה (ד"ה בחדרי חדרים) דיש לסמוך ע"ז להקל באיסור דרבנן שלא ברבים.
<b>שוטחן בחמה אבל לא כנגד העם -</b> המג"א (שא. נז.) ביאר טעם ההיתר לשטוח בחמה, משום דכשם שבישול מותר בחמה ולא נאסר אלא באש ותולדותיו, כך גם באיסור מלבן במקום שאין בישול אין ליבון. ותמה בחי' מנחת שלמה דהטעם שמותר בישול בחמה פירש רש"י (שבת לט.) לפי שאין דרך בישול בכך, וטעם זה לא שייך גבי ליבון דאדרבה ע"י חמה הוי אורחיה טפי. ומסיק דאפשר שכך היתה הלכה למשה מסיני בידם דבמקום שאין בישול אין ליבון.
<b>לימא רב דאמר כב"ש תנאי היא וכו' -</b> עי' פירוש רש"י ותוס', ועי' שהביאו פירוש נוסף ודחו דבריו, אמנם כפירוש זה משמע בר"ח ורשב"א, ועי' שטמ"ק, וראה ברש"ש שיישב פירוש זה.
ודעת הרמב"ם (יו"ט ה. ד.) בפירוש תירוץ הגמ' - עי' מש"כ לבאר המגיד משנה, וראה ברש"ש שביאר באופן אחר. וראה עוד פירוש המצפה איתן (על תוס'), ועי' פני יהושע בהרחבה.
<h4>רש"י</h4>
<b>ד"ה גלגל עיסה - שהרי מותר לגלגלה בי"ט ולאפותה כדי לאכול פת חמה -</b> לכאורה רש"י לשיטתו לקמן כג: (ר"פ אין צדין) דאפילו מלאכת אוכל נפש גופה לא הותרה אלא כגון שאי אפשר לעשותה מערב יו"ט.
<b>ד"ה אוכל והולך - כל הפת ומשייר כדי חלה -</b> עי' בדברינו בגמ' ד"ה דאמר שמואל, אות ב'.
<b>כשאר הגבהת תרומה דגזור בה רבנן מפני שנראה כמתקן -</b> עי' בדברינו בגמ' ד"ה אבוה דשמואל, אות א'.
<b>ד"ה אין מוליכין - קס"ד סולם המיוחד לכך -</b> מהרש"א מחק תיבת 'קס"ד' לפי שכך הוא גם למסקנא, וגם בר"ן ליתא. אמנם המפרשים יישבו כוונת רש"י - עי' צל"ח, שער המלך (יו"ט ה. ד.), תולדות יעקב, ראש יוסף, יד דוד, והערות להגריש"א. מיהו יש שכתבו דמצינו בכמה דוכתי שנוקט רש"י 'קס"ד' אף שאין משתנה למסקנא - עי' נחלת דוד (ב"ק כג.).
<b>ד"ה שובכו מוכיח - שובכו של סולם מוכיח שהוא ניכר שהוא של שובך -</b> עי' חכמת מנוח בביאור כוונת רש"י.
<b>ד"ה והאמר - ואע"ג דרב אמורא הוא מקשי מיניה מפני שרבן של כל בני הגולה וכו' -</b> עי' בדברינו בגמ' ד"ה איני והאמר.
<b>ד"ה שוטחן בחמה - מי שנשרו כליו בדרך במי גשמים -</b> עי' תוס' לקמן לה: ד"ה מי שנשרו, ובדברינו שם.
<b>שוטחן בחמה והן נוגבין מאליהן -</b> עי' מרומי שדה בביאור כוונת רש"י.
<b>ד"ה תנאי היא - וב"ש לית להו שובכו מוכיח עליו ואסרי אפי' בחדרי חדרים -</b> עי' מהרש"א, ושמחת יו"ט.
<h4>תוס'</h4>
<b>ד"ה גלגל עיסה - עי"ל דלפי הירושלמי ניחא דקמיירי שלא גמר הלישה מעי"ט וכו' שרגילות שלא להפריש חלה עד גמר הלישה -</b> דברי הירושלמי (דפרקין ה"ח, ובפסחים פ"ג ה"ג) הובאו בתוס' לקמן. והטעם שרגילות דלא להפריש חלה עד גמר הלישה, מפרש בירושלמי דבעיסה טמאה איירי, אבל בטהורה התקינו שיפריש תיכף שהתחיל ללוש, שאם יארע טומאה בעיסה לא תטמא לחלה. והרשב"א גם פירש עפ"י הירושלמי, אלא שתוס' פירשו הכי בדברי רבה, והרשב"א פירש בדברי אבוה דשמואל. וראה קהלות יעקב (סי' ז') בהרחבה בביאור דברי הירושלמי.
<b>אבל לא מצי למימר דלהכי מחלק בין כסוי משום דגבי כסוי לא ממנע משמחת י"ט וכו' אבל הפרשת חלה מעכב אכילה -</b> סברא זו נקטו הרמב"ן במלחמות, הר"י מלוניל, והשטמ"ק. ועי' מהר"ם שיף, פני יהושע, הגהות בית מאיר, שמחת יו"ט, ישועות יעקב (סי' תנ"ז), וחי' מנחת שלמה.
<b>ובתוספתא פירש דטעמא דרבה דמיירי בחו"ל וכו' -</b> מהרש"ל מחק זה דלא נמצא כן בתוספתא, וגם לא יתכן שתוספתא תפרש דברי רבה. אבל מהרש"א הגיה 'ובתוס' פירשו', וכ"כ מהר"ם שיף, וציין כעי"ז לתוס' סוף החובל שהביאו תוס' אחרים. ופירוש זה הוא פירוש הרא"ש (סי' י"ג), וכן פירשו בעל המאור וחי' הרא"ה. והרמב"ן במלחמות דחה פירוש זה וס"ל כדעת תוס'. ועי' רעק"א בגליון הרמב"ם (מעשר ה. כג.).
<b>ונראה דהלכה כרבה דהוא בתראה -</b> שיטות הראשונים לענין הלכה - יעוי' בדברינו בגמ' ד"ה אבוה דשמואל, אות ג'.
<b>וצריך שתהא גדולה וכו' דכתיב ראשית דבעינן שיהיו שיריה ניכרין -</b> משמע דדוקא מדין 'שיריה ניכרין' צריך לשייר יותר מכדי הפרשה, אך לא משום דבעינן מן המוקף, וכ"כ הרא"ש (סי' י"ג), ועי' בדברינו בגמ' ד"ה דאמר שמואל, אות ב'.
<b>ולמחר יניח כל החתיכות בסל אחד ומצרפן לחלה ויפריש מן כולם אחת -</b> עי' הגהות יד אפרים בשו"ע (תקו. ג.) שתמה על דברי תוס'. ועי' בית מאיר (סי' תנ"ז), מרומי שדה, וחי' מנחת שלמה.
<b>ומיהו אם ירצה לעשות דבר קל יעשה מצה אחת וכו' -</b> כלומר אם אינו רוצה לטרוח לשייר מכל ממצה, יכול להפריש ביו"ט גופיה על מה ששכח, כגון שיאפה מצה חדשה ביו"ט ויפריש אגבה שחיוב הפרשתה בא ביו"ט. ועי' קובץ שיעורים (ל"ב), חי' מנחת שלמה, חידושי בתרא (אות מ"ה), וברכת אברהם.
והמשנה ברורה (תקו. כו.) הביא מחלוקת הפוסקים אם אותה מצה דוקא אם יש בעיסתה שיעור חלה, דאי לאו דמי כמאן דמפריש חלה מעיסה שנילושה מערב יו"ט, וכתב דבמקום הדחק יש להקל. ועי' שער הציון (מ"ג) שביאר דפלוגתתם במה שכתבו תוס' 'מצה אחת' אם ר"ל כפי הרגילות שהיא קטנה, או דבעינן שיהא בה שיעור חלה.
<b>ד"ה אין מוליכין - תימה אפי' הכין אותם מאתמול מ"מ אית בהו משום צידה -</b> צידה לא שריא ביו"ט - עי' תוס' לקמן כג: ד"ה אין צדין, ותוס' לעיל ג. סוף ד"ה גזרה.
<b>וי"ל דמיירי בקטנים שלא פרחו -</b> כן נקטו גם הרא"ש (סי' ט"ו), הרשב"א (ריש י:), הר"ן (י.), והטור (תצז. ט.). אך יש שנקטו דיוני שובך אם זימנן, אפילו יכולין לפרוח לא חשיבי מחוסרי צידה - עי' מגיד משנה יו"ט ב. ה. [והיינו דוקא כשהן בשובך ולא בעלמא - ספר המפתח בשם הרד"ע], וכן דקדק הב"ח (תצז. ו.) מפי' רש"י לקמן יא., וראה עוד שער המלך (שבת י. כד.).
<h3>דף ט:</h3>
<h4>גמ'</h4>
<b>אמר ר' יהודה בד"א בסולם של שובך אבל בסולם של עליה דברי הכל אסור:</b>
<b>ישוב סתירת הסוגיות, ולענין הלכה:</b>
לקמן מסקינן דר' יהודה לפרש דבריו דת"ק דברייתא אתא ולא פליגי. [כן פירשו הראשונים לבד משיטת המאירי - עי' בדברינו בדיבור הבא].
והקשה הרא"ש (סי' י"ד) דבסוגיין אסרינן סולם של עליה לכו"ע, ואילו בעירובין עז: משמע דכל הסולמות שרי. [בתוס' כאן (ד"ה מאי) הקשו הכי רק לדברי ר' דוסא, אבל תוס' עירובין שם הקשו לכו"ע כדברי הרא"ש, ועי' קרבן נתנאל אות מ']. ור"ת כתב לחלק דבעירובין מיירי בסולמות קטנים של בית, והכא מיירי בסולמות גדולים של עליה. והר"א מבורגי"ל כתב לחלק דבשבת דליכא חששא שרי בכל גווני וביו"ט אסור בכל גווני.
והטור (תקיח. ד.) פסק דסולם קטן של שובך מותר לטלטל וגדול כגון של עליה אסור, ונמצא דפסק כחילוק ר"ת, ותמה הב"י שבמקום אחר (שח. יט.) התיר הטור לטלטל בשבת אפילו סולם של עליה, וא"כ משמע דפוסק כחילוק הר"א מבורגי"ל. ועי' בב"י וכן בב"ח שנקטו דלעולם פסק הטור כר"א מבורגי"ל, אלא שאף הוא מודה דבסולמות קטנים שאין ראויין לעלות לעליה שרי אף ביו"ט, אלא דאתי למישרי בשבת בכל גווני ואף בגדולים. מיהו יעוי' בב"י דמסיק בצ"ע, וראה בהרחבה בט"ז (תקיח. ד.).
ובדעת הרמב"ם (יו"ט ה. ד., שבת כו. ז.) ביאר המגיד משנה דס"ל שאין לחלק בין שבת ויו"ט, אלא דסולם גדול של עליה אסור בתרוייהו, וקטן של שובך שרי בתרוייהו, והוא כסברת ר"ת. ועי' שער המלך (שבת שם), ים של שלמה (ביצה סי' כ"ו), ושפ"א בסוגיין.
ולהלכה - יעוי' במשנה ברורה (תקיח. כח.), ושער הציון (מא-מה).
<b>בסולם של עליה דברי הכל אסור -</b> בחי' מנחת שלמה נסתפק האם סולם של עליה הוי כלי שמלאכתו לאיסור, דאמנם משמש לאדם עבור מלאכת איסור אבל בו עצמו אין עושה שום איסור. ובהערה שם ציינו לדבריו בספר שמירת שבת כהלכתה שדן כעי"ז לענין 'מדריך טלפון', והביא בזה פלוגתא בפוסקים.
<b>מדקא אמר ר"י בסולם של עליה לא פליגי מכלל דת"ק סבר פליגי, ולא היא ר"י טעמיה דת"ק קא מפרש -</b> מפי' רש"י ותוס' והר"ח משמע דמפרשים דהך 'תנא קמא' ר"ל ר"ש בן אלעזר שהוא ת"ק דר' יהודה, ומסקינן דר' יהודה אתא לפרש דברי ר"ש בן אלעזר. [והוצרכו תוס' לומר דהא דאמרינן דכל מקום דקתני 'במה דברים אמורים' הוא לחלוק, היינו במשנה ולא בברייתא].
אבל חי' המאירי פירש דר' יהודה אכן פליג אדר"ש בן אלעזר, ומפרש דבהולכה פליגי ובשל שובך ולא בשל עליה, אלא דס"ד דפליג אף על ת"ק דמתני' דסתם דבריו ומשמע לכאורה דאף בשל עליה פליגי, ומסקינן דלפרש דבריו בא דבשל עליה לדברי הכל אסור. וראה עוד חי' מהר"י אבוהב ומהר"ם גלאנטי, וחסדי דוד (תוספתא פ"א ה"ה).
<b>אלמא גבי שמחת יו"ט ב"ש לחומרא וב"ה לקולא, ורמינהי השוחט חיה ועוף ביו"ט וכו' -</b> מלאכת יו"ט (סי' ז' אות כ"ז) הקשה הלא יש לחלק דדוקא גבי השוחט מקילין ב"ש לצורך שמחת יו"ט, דסברי כר' אליעזר דשרי מכשירי אוכל נפש אף דאפשר לעשותן מערב יו"ט, משא"כ בכל הנך משניות דמייתי לא שייך כלל להתיר בהן משום מכשירין, עי' בדבריו בהרחבה.
ובעיקר מצות 'שמחת יו"ט' - יעוי' בדברינו להלן טו: ד"ה והא שמחת יו"ט.
<b>ממאי דלמא עד כאן לא קאמרי ב"ש התם אלא היכא דאיכא דקר נעוץ וכו':</b>
<b>א] מה מהני דקר נעוץ:</b>
רש"י וחי' המאירי פירשו דהיכא דאיכא דקר נעוץ ליכא רמז חפירה. ותוס' פירשו דהוי הכנה. ותוס' חכמי אנגליה פירשו דכיון שטרח כ"כ מבעוד יום כדי לשחוט ביו"ט, תו לא חיישינן לאמלוכי דנמצא טורח שלא לצורך. ועי' בדברינו לעיל ז: ד"ה ומודים, אות א'.
<b>ב] לכאורה אכתי ב"ש מקילין משום שמחת יו"ט:</b>
פירש רש"י דכיון דאיכא דקר נעוץ ליכא צד איסור, וצ"ע הלא מ"מ עביד גומא, ואע"ג דאמרינן לעיל ח. דחשיבא מלאכה שא"צ לגופה אסור מיהא מדרבנן, והא דשרי לכתחילה הוא משום שמחת יו"ט [כמש"כ תוס' ח. ד"ה ואינו צריך], וא"כ הדרא קושיא דנמצא דב"ש מקילין משום שמחת יו"ט.
ועמד בזה הרשב"א ותירץ וז"ל "דכיון דאיכא דקר נעוץ חשיבא הכנה גמורה, ושרי רבנן בכי הא ביו"ט לגמרי כאילו אין כאן איסור כלל", הנה אזיל הרשב"א לשיטתו דטעם דבעינן 'דקר נעוץ' הוא משום הכנה, אך צ"ע הרי לא תירץ מידי על הקושיא דהאיכא איסור דרבנן במלאכה שא"צ לגופה דחפירת גומא, והאבי עזרי (יו"ט ב. יח. בסו"ד) הניח דבריו בצ"ע, וראה מש"כ לבאר בהערה 393 מהדורת רח"ג צמבליסט.
ובחי' הרא"ה כתב "ואע"ג דאיכא קצת איסורא וכו', מ"מ טעמא דב"ש מיהא דאיכא קצת היכרא, והא בלחוד שרינן משום שמחת יו"ט".
והשטמ"ק (לעיל ח.) כתב דרש"י פירש התם דהוי 'מקלקל' כדי דליהוי תרתי: מלאכה שא"צ לגופה, ומקלקל, ולהכי שרי לכתחילה. ולפי"ז ניחא שא"צ לסיבת ההיתר דשמחת יו"ט.
וראה עוד מש"כ לישב הצל"ח, ומש"כ לבאר בהערת המהדיר לרשב"א (445) בשם הגריש"א.
<h4>רש"י</h4>
<b>ד"ה סולם בא לידינו - הולכת סולם של עליה לשובך -</b> צ"ע מנא ליה לרש"י לפרש דהולכת סולם של עליה בא לידן, אימא דחזרת סולם היה, דהא לר"ש בן אלעזר פליגי בחזרת סולם ואף בכה"ג ב"ה מתירין - עי' מהרש"א, מהר"ם, ומהר"ם שיף, וע"ע שטמ"ק, פני יהושע, וחי' הצל"ח.
<b>ד"ה מאי דקא אסר ת"ק - דרבי דוסא דהוא ר' יהודה -</b> עי' חי' הצל"ח.
<b>ד"ה אבל היכא דליכא דקר נעוץ - דאיכא צד רמז חפירה -</b> עי' בדברינו לעיל ז: ד"ה ומודים, אות א'.
<h4>תוס'</h4>
<b>ד"ה ולא היא - וא"ת הא כ"מ דתני במה לחלוק, וי"ל דהיינו במשנה אבל לא בברייתא -</b> הפני יהושע והגהות רי"א חבר ציינו לתוס' עירובין פא: (ד"ה ה"ג) ותוס' חולין פח. (ד"ה רבנן) דאיתא איפכא, ד'אימתי' דבא לפרש היינו במתני', ובברייתא יש 'אימתי' דבא לחלוק.
מיהו בחי' המאירי פירש דר' יהודה הכא נמי בא לפרש דברי ר"ש בן אלעזר - עי' בדברינו בגמ' ד"ה מדקא אמר.
<b>ד"ה מאי - ותימה ר' דוסא דאמר כמאן דלכ"ע שרי הולכה בשאר סולמות -</b> כלומר בין לר"ש בן אלעזר דס"ל דלכו"ע שרי הולכה בשאר סולמות, ובין לתנא דמתני' דב"ה מיהא שרו והלכה כוותייהו - חכמת מנוח.
והרשב"א ושטמ"ק הקשו וכי ר' דוסא כב"ש סבירא להו, וכוונתם כב"ש אליבא דתנא דמתני'.
<b>וי"ל דר' דוסא יאמר דלא נחלקו ב"ש וב"ה בדבר זה -</b> הרש"ש הקשה דמצי לשנויי דר' דוסא סבר דנחלקו בהטייה והוא סבר כב"ה דשרו להטות. ואכן כן פירש השטמ"ק, והמהדיר ציין שכן פירש העיטור. וע"ע שמחת יו"ט.
<b>משמע דקי"ל כר' דוסא ותימה דאמר בעירובין וכו':</b>
<b>א.</b> מפרש הפני יהושע דמשמע לתוס' הכי מדשקלו וטרו ר' חייא ובניו במילתא, ומעיקרא היו רוצים להורות כר' דוסא, אלמא דקים להו דהלכה כוותיה. מיהו כתב הפני יהושע דכל הפוסקים פסקו דלא כר' דוסא, ועי' שדחה ראיית תוס'.
<b>ב.</b> והנה תוס' כאן הקשו מהא דקי"ל כר' דוסא, אבל תוס' עירובין עז: (ד"ה אי הכי) הקשו מהא דבסוגיין איתא דסולם של עליה אסור לטלטל לכו"ע, והתם משמע שכל הסולמות מותר לטלטל, וכעי"ז הקשה הרא"ש כאן (סי' י"ד), ועי' מש"כ הקרבן נתנאל (אות מ').
<b>ג.</b> כתבו תוס' בעירובין הנ"ל דאין להעמיד סוגיא דהתם כלישנא קמא דהכא דר"ח בר אמי, דברה"ר פליגי אבל ברה"י לכו"ע מותר, דהא לית הלכתא כוותיה אלא כרב דאסר אפילו בחדרי חדרים. וראה ברא"ש בסוגיין שדחה באופן אחר, ועי' קרבן נתנאל (אות ס').
<b>וי"ל דשני מיני סולמות הן וכו' -</b> עי' ברשב"א שהביא תירוצים נוספים.
<b>והר"ר אברהם מבורגו"ל פירש וכו' אבל הכא מיירי ביו"ט דמותר להוציאו לחוץ וא"כ איכא הך חששא -</b> לשון הרא"ש (סי' י"ד) "דהכא ביו"ט שמותר להוציא הסולם לרה"ר, והרואה אומר להטיח גגו הוא צריך, וכיון דאסור ברה"ר אפילו בחדרי חדרים אסור, אבל בשבת שאין דרך להוציא דרך רה"ר, הלכך בבית מותר".
ולענין הלכה בתירוצי תוס' - יעוי' בדברינו בגמ' ד"ה אמר ר' יהודה.
<b>ולפי"ז אסור לטלטל הסולם שלנו בי"ט ואפילו בביתו דשמא הלכה כר' דוסא וצ"ע -</b> הים של שלמה (סי' כ"ו) הגיה "ועוד דשמא" וכו', ועי' קרבן נתנאל (אות ק') שדחה דאין צריך להגיה, וע"ע ט"ז (תקיח. ד.), וחי' הצל"ח.
<b>ד"ה אלמא - וא"ת אמאי לא פריך מביצה שנולדה ופי' הקונטרס משום דגבי ביצה לא שייך שמחה וכו' -</b> חכמת מנוח (על תוס' ד"ה אמר ר"י) כתב שאין הכוונה לפי' רש"י. אמנם ברשב"א איתא בהדיא כן בשם רש"י, ואין זה פי' רש"י שלפנינו.
והרשב"א תירץ דניחא ליה למיפרך מהשוחט חיה ועוף דסמיך ליה. ועוד תירץ דמההיא דביצה לא מצי לאקשויי לב"ה, דאיכא למימר דטעמייהו משום הכנה דרבה דהיא דאורייתא, הלכך ניחא ליה לאקשויי מכל הנך מתני' דקשיא בין לב"ה ובין לב"ש.
והצל"ח תירץ דהמקשן ידע שב"ש מתירין גם ביצה שנולדה בשבת, והרי בשבת אין דין שמחה, ועל כרחך דאין טעם ההיתר משום שמחת יו"ט. וראה עוד תולדות יעקב, ושמחת יו"ט.
<b>דגבי ביצה לא שייך שמחה שאין בה שמחת י"ט כ"כ -</b> דרוב העולם מסתפקים בביצים דמאתמול ולא מנולדים ביומיה - חי' חת"ס.
<b>ד"ה אמר ר' יוחנן - פי' ההיא דתריסין דב"ה סברי אין מסלקין התריסין בי"ט וכל הנך משניות דמייתי מחליף ואותה דהשוחט כדקאי קאי -</b> כלומר למסקנא מחליפין רק ההיא דתריסין, אבל שאר המשניות דס"ד דמחליף, וכן אותה דהשוחט לפי האמת כדקאי קאי - מהרש"ל. ועלה מקשי תוס' דא"כ למסקנא בעינן לקיומי כל הני שנויי דחיקי, ועדיף להחליף אותה דהשוחט ולא בעינן לשנויי דחיקי.
ומהרש"א תמה דאי מוחלפת רק ההיא דתריסין, אכתי תיקשי כל הנך משניות על ההיא דתריסין, וליכא לשנויי כדלעיל. וכן הקשה בעל המאור ודחה פירוש זה. וראה עוד ברשב"א שהוסיף להקשות לפירוש זה. ועי' תוס' לעיל ח. (ד"ה ואי איתא) שהקשו מהסוגיא שם לפירוש זה וסייעו לפירוש ר"ת.
<b>וע"ק וכו' א"כ רבה ורב יוסף שקלו וטרו אליבא דב"ש וזהו דוחק גדול -</b> עי' בדברינו לעיל ז: (ד"ה אמר רבה) תירוצי שאר הראשונים על קושיא זו.
ובישוב שאר קושיות תוס' - עי' מש"כ הרשב"א (י. בסוף דבריו), וראה עוד מגיני שלמה, ופני יהושע בהרחבה.
<b>ועוד קשה וכו' ס"ל לב"ה דאין מסלקין משום דיש בנין וסתירה בכלים, ובריש כל הכלים סתים לן תנא דאין בנין וסתירה בכלים -</b> עי' מהרש"ל ומהר"ם, ועי' מרומי שדה (על רש"י י.).
<b>ומיהו זה אינו דלפי פירושו נמי לכל הפחות סברי לכה"פ סברי ב"ה מאי דסברי ב"ש מעיקרא וב"ש בעו דקר נעוץ ואפי' בעפר תיחוח בעו הכנה -</b> שיטת תוס' דטעמא דבעי דקר נעוץ הוא משום הכנה, וכן פירשו תוס' לעיל ח. (ד"ה ואינו צריך), וכתב חכמת מנוח דמש"כ תוס' בסמוך "בעו ב"ש דקר נעוץ מבעו"י משום הכנה <b>כדפ"ה</b>", אין כוונתם כדפי' הקונטרס, דהא רש"י (ד"ה אבל היכא) נקט שהוא משום רמז חפירה, אלא הוא ראשי תיבות "כדפרישית התם", ר"ל בתוס' לעיל ח. הנ"ל. וראה עוד בדברינו לעיל ז: ד"ה ומודים.
<b>מדקאמר הכא ע"כ לא קאמרי ב"ש התם אלא דאיכא דקר נעוץ משמע אפילו בעפר תיחוח בעו ב"ש דקר נעוץ מבעוד יום -</b> אף דלפי' ר"ת לא קיימו כל הני שנויי דחיקי, משמע דהך סברא נאמרה אף לפי האמת - עי' מהרש"א. ועי' פני יהושע בדחיית הוכחת תוס' שלא כר"ת. ובישוב דברי ר"ת יעוי' בראש יוסף, ב"ח (תצז. יג.), ט"ז (סקי"ב), ועל דבריו בפני יהושע (על רש"י ז:), ועי' מרחשת (ח"א סי' ט' אות י'), ובהרחבה במלאכת יו"ט (סי' ח' אות ל-לג).
<b>ותימה וכו' וי"ל דמונה לה לפי הטעות דנשנית קודם דמוחלפת השיטה -</b> תוס' ר"פ והרשב"א הוכיחו הכי דאל"כ תיקשי למפרשים דמוחלפת ההיא דתריסין [וכן בס"ד דמוחלפות כל הני משניות דמייתי], ואמאי לא מנו בעדיות מקולי ב"ש וחומרי ב"ה. ועי' מהרש"א אמאי תוס' לא סייעו מהך ראיה. וע"ע חי' הצל"ח.
<h3>דף י.</h3>
<h4>גמ'</h4>
<b>ב"ש אומרים אין נוטלין את העלי לקצב עליו בשר וב"ה מתירין וכו', דלמא לא היא וכו' א"נ עד כאן לא קאמרי ב"ה הכא אלא דאיכא תורת כלי עליו וכו':</b>
<b>מחלוקת סוגיות איזה מוקצה ה'עלי', ולענין הלכה:</b>
<b>א.</b> בסוגיין מסקינן כפי' רש"י ד'עלי' הוי כלי שמלאכתו לאיסור, ולב"ה שרי לטלטלו לצורך גופו, וב"ש אסרי. ופירש בעל המאור (ריש מכילתין) סברת ב"ש, דמחמרי בכלי שמלאכתו לאיסור ולא שרו אף לצורך גופו. אולם הר"ן, חי' הרא"ה, וחי' המאירי (על מתני' יא.) פירשו דבעלמא מודו דשרי לצורך גופו, והכא דוקא אסרו משום טירחא יתירה ודמו לעובדין דחול.
ברם בסוגיא דשבת קכג. מסקינן ד'עלי' הוה מוקצה דחסרון כיס, ופירשו תוס' לקמן יא. (ד"ה אין נוטלין), וכן רש"י ותוס' בשבת שם, דב"ה התירו משום שמחת יו"ט. ולפי"ז צ"ל דהכא קאמר דאף בחסרון כיס מקילין ב"ה משום שמחת יו"ט לפי דעכ"פ איכא תורת כלי עליו. מיהו יעוי' בחי' הרא"ה (לקמן יא.) שכתב דבשבת גופה איכא בהא מחלוקת סוגיות, דהסוגיא התם (קכג: קכד.) מוכח דסברה ד'עלי' חשיב כלי שמלאכתו לאיסור גרידא, ולפי"ז י"ל דסוגיין נמי סברה הכי, וכעי"ז פירש מעיל שמואל, וע"ע פני יהושע לקמן יא., וראש יוסף שם.
<b>ב.</b> להלכה - הרי"ף (לקמן יא.) פסק ד'עלי' חשיב כלי שמלאכתו לאיסור, דשרי לצורך גופו ומקומו ואסור לטלטלו מחמה לצל, אך הרא"ש בשם הר"י פסק כסוגיא דשבת דחשיב חסרון כיס. ובשו"ע (תצט. ה.) פסק כהרי"ף, אך המג"א (סקי"א) נקט דהוי חסרון כיס, והמשנה ברורה (סקי"ט) הביא דברי המג"א, אך בביאור הלכה (ד"ה אלא) פקפק בזה, דהאיכא סוגיות דחשיבי ליה מוקצה דמלאכתו לאיסור, וכן משמע מדברי הרשב"א בעבודת הקדש, ומסיק דצ"ע לדינא.
<b>ג.</b> והנה אם ננקוט ד'עלי' הוי מוקצה דחסרון כיס, הלא תוס' לעיל ח. (ד"ה אמר רב יהודה) הוכיחו דשרי טלטול מוקצה לצורך אוכל נפש ושמחת יו"ט, והשתא חזינן דאף מוקצה דחסרון כיס שרי משום שמחת יו"ט. ובהגהות רעק"א הקשה דהא הוי שימוש במוקצה דאסר המג"א גופיה (סוס"י תק"ט), ותירץ דכיון דהוי כלי קיל טפי ושרי אף שימוש במוקצה, וכן מבואר מדברי המג"א הנ"ל.
<b>אלא אי קשיא הא קשיא ב"ש אומרים אין נותנין את העור לפני הדורסן ולא יגביהנו -</b> עי' תוס' רעק"א במשניות שנקט ופירש דקושית הגמ' רק מ'אין נותנין עור לפני הדורסן', ולא מהא ד'לא יגביהנו'.
<b>א"נ עד כאן לא קאמרי ב"ה הכא אלא דחזי למזגא עלויה -</b> כלומר חזי קצת למזגא - עי' תוס' שבת מט. ד"ה טומנין.
<b>אמר רבי יוחנן מוחלפת השיטה:</b>
<b>פירושי הראשונים:</b>
<b>א.</b> תוס' (ד"ה אמר ר"י) הביאו יש מפרשים דמוחלפת ההיא דתריסין, וביאר הרשב"א משום דההיא דהשוחט חיה ועוף תנן בבחירתא [עדיות פ"ד מ"ב]. והקשו תוס' הרבה על פירוש זה, ועי' בבעל המאור וברשב"א קושיות נוספות, וראה הוכחה נוספת כנגד פירוש זה בתוס' לעיל ח. ד"ה ואי איתא.
<b>ב.</b> תוס' הביאו פירוש ר"ת [וכ"ה בספר הישר סי' שע"ח] דמוחלפת ההיא דהשוחט חיה ועוף. וכן פירשו בעל המאור, ספר המכתם, חי' הרא"ה, וחי' המאירי. וביארו תוס' (בסוף הדיבור) והראשונים דשנו אותה בעדיות כפי הטעות קודם שמוחלפת השיטה.
<b>ג.</b> תוס' חכמי אנגליה, הרשב"א כאן, והר"ן על מתני' יא: נקטו דמוחלפת אחת מהן ולא נתפרש איזו.
<b>ד.</b> בדעת רש"י - הנה לפני המהר"ם ופני יהושע היה גירסא בריש דברי תוס' (ד"ה אמר ר"י) "<b>פירש"י</b> ההיא דתריסין", ולפי"ז לדעת רש"י מוחלפת ההיא דתריסין. וכתבו הפני יהושע והצל"ח שאין הכרח לזה בדעת רש"י, אך יתכן שתוס' דקדקו מדקאמר רש"י "<b>כאן</b> הוחלפה שיטתן" משמע דלאו אההיא דהשוחט קאי. מיהו השטמ"ק והצל"ח נקטו לדעת רש"י דלא נתפרש איזו מוחלפת.
<b>ה.</b> הרי"ף הביא המשניות כצורתן, ותמוה הלא מסקינן דחדא מינייהו מוחלפת, וכתבו הרמב"ן במלחמות והר"ן שהיה לו הגירסא שלפנינו בגמ', ולפי"ז אידחי דברי ר' יוחנן וא"צ למסקנא להפוך כלום [עי' בדברינו בדיבור הבא]. אולם הרא"ש (סוס"י ט') כתב בשם הר"ר יוסף, שהרי"ף מפרש 'מוחלפת השיטה' ר"ל דגבי סילוק תריסין החליפו ב"ה שיטתן להקל טפי מבאחריני, משום דהוי צרכי רבים ואין רוב הציבור יכולין לעמוד בה, וסייע הרא"ש לפירוש זה מהירושלמי, ועי' קרבן נתנאל (אות י').
והרשב"א הביא פירוש זה בשם יש מרבותינו הצרפתים ובשם בעל העיטור, ודחאו דהוה ליה לתלמודא לפרש הכי בהדיא, ועוד דאין זה כשאר 'מוחלפת השיטה' שבתלמוד.
<b>ו.</b> לענין הלכה - יעוי' בב"י וב"ח (תצח. יד.) שביארו דברי הטור כגירסת הרי"ף וכשיטת הגאונים כמש"כ הרמב"ן דלמסקנת הגמ' א"צ להחליף מידי, וההיא דהשוחט ודקר נעוץ כדקאי קאי.
<b>אי נמי עד כאן לא קאמרי ב"ה הכא אלא משום דאין בנין ואין סתירה בכלים אבל התם לא:</b>
מהרש"ל וכן הגליון הגיהו דלגורסים דחייה זו צ"ל "דילמא לא היא עד כאן" וכו' כסגנון הדחיות דלעיל. אלא שכתבו מהרש"ל ומהר"ם שמדברי רש"י ותוס' משמע דכלל לא גרסי זאת, והיינו מדפירש רש"י דאפילו סברי ב"ה אין בנין בכלים אכתי תיקשי דהוי טירחא שלא לצורך. וכן מדברי תוס' לעיל ט: (ד"ה אמר ר"י) שהביאו הפירוש ד'מוחלפת השיטה' היינו דתריסין, והקשו עלה דא"כ נמצא דסברי ב"ה יש בנין וסתירה בכלים.
אולם הנה הראשונים תמהו בדעת הרי"ף שהביא כל המשניות כצורתן, והלא אחת מהן ודאי מוחלפת דב"ש לב"ה, והרמב"ן במלחמות תמה כן על כל הגאונים, ומסיק הרמב"ן, וכן פירש הר"ן שהיה להם הגירסא שלפנינו "דילמא לא היא ע"כ לא קאמרי ב"ה" וכו', ולפי"ז למסקנא נתיישב הכל אל נכון וא"צ להפך מידי. [אולם הרא"ש פירש באופן אחר דעת הרי"ף - עי' בדברינו לעיל].
מיהו הקשה הרשב"א א"כ אמאי הוצרך ר' יוחנן לאפוכה ולא ס"ל כדחיית הגמ', ועוד שמדברי עולא לקמן יא: מבואר דהיתר חזרת תריסין לב"ה אינו משום שאין בנין בכלים, אלא משום שמחת יו"ט התירו סופן משום תחילתן. עי' שכתב לפרש דברי ר' יוחנן עפ"י דברי הרמב"ן במלחמות ועפ"י דברי רבינו יונה.
<h4>מתני'</h4>
<b>ב"ש אומרים לא יטול אא"כ נענע מבעוד יום:</b>
<b>א.</b> הנה ענין ההכנה מבעוד יום הוא משום מוקצה, ואיתא בתוספתא (פ"א ה"ז), והובא לקמן דף כה. וברי"ף ורא"ש כאן "בד"א ביוני שובך וביוני עליה וכו', אבל אווזין ותרנגולין ויוני הדרסיאות אינן צריכין זימון מפני שהן ברשות אדם", כלומר שדעתו של אדם עליהן לאוכלן אם יצטרך לשמחת יו"ט, משא"כ יוני שובך דחייש עליהן ומקצה אותן מדעתו מפני חורבן השובך כדאיתא בגמ', וכמש"כ בעל המאור ריש מכילתין. וראה עוד בדברינו לקמן ריש ע"ב ד"ה א"נ זימנין.
<b>ב.</b> הקשו הראשונים איך ס"ד לעיל ב. דב"ש לית להו מוקצה, הלא מפורש במתני' דהכא דאית להו מוקצה - עי' תוס' לעיל ב. (ד"ה דלמא), ובדברינו שם, וע"ע תוס' לקמן לד: ד"ה ואומר.
<b>ג.</b> משום צידה אין לחוש ביוני שובך, וכדמוקמי לה תוס' לעיל ט. (ד"ה אין מוליכין) ושאר ראשונים, בקטנים שאין יכולין לפרוח, וכן מוקי לה בגמ' לקמן יא. ומטעמא אחרינא. וראה בדברינו על תוס' לעיל ט. הנ"ל.
וראה עוד תוס' לקמן לד: ד"ה ואומר.
<b>ד.</b> מלשון רש"י (ד"ה גזרינן) משמע דלב"ש צריך לנענע היונים עצמן ולא סגי בנענוע הקן, וכ"כ בחי' המאירי (ד"ה לא יטול) וביאר דכשמנענען תו אין לחוש שמא ימלך ביו"ט לקחתן משום כחישותן. ברם המשנה ברורה (תצז. לא.) כתב שלדעת ב"ש די שינענע הקן ולא היונים עצמן. (הע' מהדו' 'דרשו').
<b>וב"ה אומרים עומד ואומר זה וזה אני נוטל:</b>
<b>א.</b> האם הכנה והזמנה ליו"ט זה מהני ליו"ט אחר, כגון שזימן ליו"ט ראשון של פסח ולא הוצרך להן, האם מוכנים הם לשביעי של פסח - יעוי' חי' הצל"ח (על תוס' ע"ב ד"ה איכא) שנסתפק בזה.
<b>ב.</b> כתב שער הציון (תצז. נג.) בשם הגר"ז דלאו דוקא בעינן שבורר בפיו, אלא ה"ה כשמסכים בלבבו זה וזה אני נוטל סגי.
<h4>גמ'</h4>
<b>מחלוקת בבריכה ראשונה דב"ש סברי גזרינן דלמא אתי לאמלוכי:</b>
<b>פירושי הראשונים בסברת ב"ש:</b>
<b>א.</b> פירש רש"י (ד"ה גזרינן) דאי הדר ומימלך הוה ליה טלטול שלא לצורך, ומשמע דלא חיישינן משום מוקצה אלא משום טירחא שלא לצורך, אך לקמן ע"ב (ד"ה מידי) פירש רש"י משום מוקצה, וכן לעיל בתחילת העמוד פירש"י דכיון דממליך בטלה לה הזמנה למפרע ונמצא שמטלטל מוקצה. וטל תורה שם העיר דהוא חידוש שבטלה הזמנה למפרע, ועוד דרש"י שם סותר דבריו מרישא לסיפא, שבריש דבריו נקט "ואשתכח דטלטלה בכדי". מיהו לשון זו דרש"י ד'טלטול שלא לצורך' הוא עפ"י דברי הגמ' בסוף העמוד "וקא מטלטל מידי דלא חזי ליה", ועי' מהר"ם לעיל ב. (על תוס' ד"ה דלמא) שפירש דכוונת הגמ' לאיסור מוקצה, וכדמשמע מפי' רש"י בסוף העמוד.
<b>ב.</b> בחי' הרא"ה נקט דאין לפרש סברת ב"ש שמא ימלך על הכנתו ותתבטל למפרע והוי מוקצה, דודאי לשון 'המלכה' דהכא אינו כדלעיל ז: גבי שוחט ומכסה, או דלקמן יא. גבי הולכת סכין, דהתם אכן הכוונה שאם ימלך נמצא דעבד איסורא למפרע, אבל הכא אגב שיטפא נקט הך לישנא "גזרינן דלמא אתי לאמלוכי", אלא ר"ל דלא מהני הכנה באמירה בעלמא דשמא ימלך, אלא עד שיעשה מעשה נענוע דהשתא ודאי גמר בדעתיה. והנה לפי"ז יתכן לפרש כן גם בכוונת רש"י בתחילת העמוד, דמש"כ "בטלה הזמנה למפרע" ר"ל דנתברר שמעולם לא הוכנו כראוי.
<b>ג.</b> אמנם הנה לקמן בסוף הסוגיא איתא "אי נמי זימנין דאתי לאמנועי משמחת יו"ט", והר"ח כאן נקט על סמך זה דטעם ב"ש הוא דאי מימלך ומתנחם נמצא בטל משמחת יו"ט. אולם מפי' רש"י שם מבואר שאינו טעם בפני עצמו, וכן בעל המאור (ריש מכילתין) נקט שטעם ב"ש הוא משום דאי מימלך הוי מוקצה [וכדברי תוס' לעיל ב. ד"ה דלמא], ולא כטועים לפרש טעמם משום דאתי לאמנועי משמחת יו"ט. אמנם יעוי' בשטמ"ק שפירש הכי דלמסקנת הסוגיא טעם דינא דב"ש הוא משום שמחת יו"ט, ועי"ש שכן מפרש גם הריטב"א.
<b>וב"ה למה ליה למימר זו"ז אני נוטל לימא מכאן אני נוטל למחר -</b> עי' פני יהושע וחי' הצל"ח דפירכת הגמ' היא לרב חנן דוקא ולא אמתני'.
<b>וכי תימא ב"ה לית להו ברירה -</b> בגדרי ברירה יעוי' הרחבה בדברינו לקמן לז: ד"ה אי קסבר.
והנה לקמן לח. מסקינן דבדאורייתא אין ברירה ובדרבנן יש ברירה, וצ"ע הא הכא טלטול יונים הוא איסור דרבנן ואמאי ס"ד דלית להו לב"ה ברירה - עי' בדברינו לקמן לח. (ד"ה דרש מר זוטרא, אות ג'), וראה עוד בדברינו שם (ד"ה אלא לעולם) הרחבה בטעם וגדר חילוק זה בין דאורייתא ודרבנן.
<b>המת בבית ולו פתחים הרבה כולן טמאים:</b>
<b>א] טעם טומאה זו:</b>
<b>א.</b> רש"י והראשונים פירשו לפי שלא ידעינן באיזה פתח יצא המת הלכך טמאים כל הפתחים. והאם טומאה זו מדאורייתא מהלכה לממ"ס או מדרבנן - הנה לשון רש"י כאן דהוי גזירת חכמים, וכן הוא לשון המאירי, וכ"כ בפי' הר"ש באהלות (פ"ג מ"ו). מיהו איכא סתירה בדברי רש"י, עי' בדברינו על רש"י ד"ה כולם טמאים.
והקשה חי' רעק"א כיון דלפי האמת נטמאו רק הכלים בפתח האחד שסוף טומאה לצאת שם, יבטלו כלים אלו ברוב הכלים שבפתחים אחרים, ובדרבנן שפיר יש ברירה, עי' שמצדד לומר דכיון שאין יודעים באיזה פתח יצא חשיב כאילו סוף הטומאה לצאת בכולן וטמאים כל הפתחים בתורת ודאי.
ועי' שערי יושר (ש"ג פכ"ב) שהקשה על דבריו, ומסיק לפרש דכל שההיתר עתה הוא גם בתוך הספק אין בכחו לבטל. וראה בזה אמרי בינה (יו"ד דיני בשר בחלב סי' כ"א), וחי' מנחת שלמה כאן. וע"ע משנה אחרונה (אהלות פ"ז מ"ג).
והנה פירש רש"י דכל הפתחים טמאים בין כולם פתוחים ובין כולם סגורים, ועי' בדברינו בזה על רש"י ד"ה ולו פתחים.
<b>ב.</b> ברם הרמב"ם בפי' המשנה אהלות שם פירש טעם הך טומאה, דכיון שכל הפתחים נעולים הוה ליה כקבר סתום שמטמא כל סביביו, אבל כשנפתח אחד מהן או אפילו כבר חישב להוציאו, יצא מתורת קבר ויש לו דין בית שטמא רק הפתח שיצא בו. והכסף משנה דקדק הכי גם מדברי הרמב"ם בהלכותיו (טומאת מת ז. ב.).
ותמה בפי' הר"ש (אהלות שם) הלא דין קבר סתום איכא דוקא כשפרץ את פצימיו כדאיתא בשבת קמו: וב"ב יב. [עי"ש תוס' ד"ה פרץ], ותפארת ישראל שם (בועז אות ו') תמה א"כ מדוע רק הפתחים טמאים, הלא קבר סתום מטמא כל סביביו אפילו הנוגע בכתלי הבית, ועוד איך מהני מחשבת פתיחה בעלמא לסלק דין קבר סתום. וראה מש"כ ביכין שם (אות ל"ד), ומה שהקשה על דבריו תפארת יעקב שם, וע"ע בבועז פ"ג מאהלות אות י"ב.
<b>ב]</b> בחולין קכה: הובאה משנה דאהלות (פ"ד מ"ב) דתיבת המגדל שאין בה פותח טפח הבית טמא מפני שסוף טומאה לצאת על כרחך דרך פתח זה, ור' יוסי מטהר מפני שיכול להוציאה לחצאין דאין בה שיעור טומאה או לשורפה במקומה. וכתבו תוס' שם (ד"ה יכול) דנראה שבסוגיא דהכא מודה ר' יוסי דהפתחים טמאים, לפי דמיירי במת שלם שאין דרך לשורפו ולנתחו פחות מכזית.
<b>ג]</b> אם אין בדעתו להוציא המת מן הבית - נסתפק השטמ"ק האם כה"ג כל הפתחים טהורים, או דאדרבה אפשר דכה"ג כו"ע מודו שמטמא כל סביביו כדין קבר סתום. [ויש לעיין בדברי תוס' כאן סוף ד"ה ב"ש].
<b>נפתח אחד מהן הוא טמא וכולן טהורין -</b> עי' משנה אחרונה (אהלות פ"ז מ"ג) שפירש דאפילו נפתח מאליו מיירי, וכ"כ תפארת ישראל שם (יכין אות ל"ה).
<b>חשב להוציאו באחד מהן וכו' מצלת על כל הפתחים כולן:</b>
<b>האם מהני מחשבת כל אדם:</b>
המשנה אחרונה (אהלות פ"ז מ"ג) נקט דמהני מחשבה רק באדם שמוטל עליו לקבור המת, דומיא דהכשר פירות לטומאת אוכלין דמהני רק מחשבת הבעלים. וכתב לישב בזה קושית תוס' (ד"ה ב"ש) למאי דבעי לאוקמי בכלים דלמפרע ואפילו הכי מטהרין ב"ה, היכי משכחת לה מת בבית שכל הפתחים טמאים, ולפי"ז ניחא דמשכחת כגון שהוציאוהו אחרים שאינם קרוביו דבהן לא אמרינן הוברר הדבר שדעתן להוציאו בפתח זה.
ובעיקר דינו דהמשנה אחרונה - הנה רש"י (ד"ה אף משימות) נקט "הוברר דמעיקרא דעתיה להכי", משמע דלא סגי שהתברר המציאות שיצא בפתח פלוני, אלא בעינן שיתברר שכן דעתו, ולכאורה ס"ל דבעינן דעת ומחשבת בעלים דוקא. אך לשון הר"ח "ונתברר אחר שהסכים עכשיו לפותחו כאילו הוי פתוח קודם לכן", משמע דסגי בבירור המציאות גרידא.
ובעיקר דין ברירה דהכא יעוי' בקהלות יעקב יומא סי' ט"ז.
<b>חשב להוציאו באחד מהן או בחלון שיש בו ד' על ד' -</b> הנה גם בפתח בעינן ד' על ד' טפחים [דהיינו להוצאת מת שלם, אך לכזית מן המת סגי בטפח על טפח כדתנן באהלות פ"ג מ"ו], וצ"ע אמאי רק גבי חלון שנה התנא שיעור זה - עי' תפארת ישראל באהלות פ"ז מ"ג, ביכין אות ל"ח.
<b>וכן אמר רבי אושעיא לטהר את הפתחים מכאן ולהבא -</b> בסוגיין מסיק ר' אושעיא דפליגי ב"ש וב"ה לטהר את הפתחים מכאן ולהבא, וצ"ע שבעירובין סח. נקט ר' אושעיא גופיה דפליגי בברירה - עי' תוס' שם (ד"ה אמר) שתירצו בשני אופנים. [ציין לשם מסורת הש"ס].
<b>רבא אמר לעולם למפרע והכא ה"ט דלמא מטלטל ושביק וכו' וקא מטלטל מידי דלא חזי ליה:</b>
<b>האם מהני הכנת כל השובך:</b>
דעת הרשב"א דכל שכן דמהני אם מכין את כל השובך ואומר כולם יהיו מוכנים לאיזה שאצטרך מהן. אך הביא בשם תוס' שאין הכנה כללית זו חשובה הכנה עד שיזמן בפרטות 'זה וזה אני נוטל'. וכ"כ תוס' ר"פ, וכן דעת הריטב"א בשטמ"ק, והגהות אשר"י (סי' י"ד), וכ"כ חי' המאירי בשם גדולי המפרשים, אך המאירי גופיה הסכים לסברא זו ביוני שובך דוקא שאין אדם נמלך להחריב שובכו, אבל בשאר מוקצין חלה הכנה על כל מה שהוא מכין ואף על מה שלא יצטרך, שהרי אם יבואו אורחים יהא צריך לכולן.
וראה בזה שער המלך (יו"ט ב. ה.), ב"ח (סי' תצ"ז), פרי חדש (סקי"א), וחמד משה (סק"ט).
ולהלכה - כתב ביאור הלכה (תצז. י. ד"ה אבל) שמדברי הכלבו והרמ"א משמע דבכל בעלי חיים לא מהני הכנה כללית כה"ג. וע"ע ט"ז (סק"ג). מיהו כתבו הב"י והב"ח בשם רבינו ירוחם, דהני מילי כשודאי אין צריך אלא ליונים בודדות, אך אם יתכן שיצטרך לכולן מזמין את כל השובך, ולמחר יטול כמה שיצטרך, וכן פסק הרמ"א (תצז. יא.).
<b>והא אמרת בעומד ואומר זו"ז אני נוטל סגיא וכו' -</b> עי' ביאור רש"י במהלך קושית ותירוץ הגמ', וע"ע ביאור תוס' חכמי אנגליה, וביאור השטמ"ק בשם ריטב"א, ועי"ש גירסא אחרת בדברי הגמ'.
<h4>רש"י</h4>
<b>ד"ה אבל היכא - דלמא ממליך ואשתכח דטלטלה בכדי דכיון דממליך בטלה לה הזמנה למפרע -</b> הגהות טל תורה הקשה שפתח רש"י ב'טלטול בכדי' דמשמע שאינו מוקצה ממש אלא טלטול שלא לצורך, וסיים ד'בטלה הזמנה למפרע' וא"כ הוי מוקצה גמור. וגם תמה בעיקר הדבר דבטלה הזמנה למפרע, דהוא חידוש דע"י שנמלך תתבטל הזמנה למפרע. [רש"י לקמן (ד"ה גזרינן) הזכיר רק 'טלטול שלא לצורך', וכן ברש"י עהרי"ף הזכיר רק 'טלטול בכדי']. וראה בדברינו בגמ' לקמן ד"ה מחלוקת בבריכה, וע"ע חי' מנחת שלמה (ד"ה דלמא).
<b>ד"ה את העלי - והוי מלאכתו לאיסור וקא סברי ב"ש אסור לטלטלו ואפי' לצורך גופו -</b> עי' בדברינו בגמ' ד"ה ב"ש אומרים.
<b>ד"ה בבריכה ראשונה - דרך מגדלי יונים להניח בריכה ראשונה של כל שנה -</b> עי' רש"ש.
<b>ד"ה גזרינן - אתי לאמלוכי וחייס עלייהו והו"ל טלטול שלא לצורך -</b> עי' בדברינו בגמ' ד"ה מחלוקת בבריכה.
<b>ד"ה בריכה - ומפסיקין בתקופת טבת וחוזרים ויולדים בניסן -</b> הרש"ש העיר שרשב"ם בב"ב דף פ. נקט שמפסיקין בחודש אדר בלבד.
<b>ד"ה לית להו ברירה - והוא לא הזמין את כולם אלא כדי צרכו -</b> הישועות יעקב (תצז. ה.) דקדק מלשון רש"י דמשמע שיכול אדם להזמין יותר מכדי צרכו, ודלא כפסק השו"ע (תצז. יא.) דאם זימן כל השובך וא"צ אלא לזוג אחד אינו הכנה, ועי' שהקשה סתירה בדברי רש"י.
<b>ד"ה ולו פתחים הרבה - כולם פתוחים או כולם סגורים -</b> צ"ע דאי כולם פתוחים הוי טומאה מדאורייתא משום שהטומאה עוברת, ולא משום דסוף טומאה לצאת - עי' שטמ"ק, רש"ש, מעיל שמואל, וחי' חת"ס.
<b>ד"ה כולם טמאים - שגזרו חכמים טומאה על מקום שהוא דרך יציאת הטומאה וכו' -</b> המפרשים העירו שרש"י גופיה [בעירובין סח., ולקמן לח. ד"ה בדאורייתא] פירש דהוי הלכה למשה מסיני כשאר הלכות טומאה, וכתב השטמ"ק דהכי מוכח כדאמרינן לקמן שם דהא בדרבנן קי"ל דיש ברירה.
והתוס' יו"ט (אהלות פ"ז מ"ג) כתב דרש"י הכא קרי ליה 'גזירת חכמים' אף דהוי הלכה לממ"ס, הואיל ואינו מפורש בכתוב, וסייע לכך מדברי הרמב"ם בפי' המשנה שם (פי"ז מי"ב) שמכנה 'דברי סופרים' גם להלכה למשה מסיני.
תפארת ישראל באהלות שם (בועז אות ה') פירש דאותו הפתח שסוף המת לצאת שם טמא אכן מדאורייתא מהלכה לממ"ס, אך שאר הפתחים טמאין מדרבנן, דהא דאמרינן דבכל מידי דאורייתא אין ברירה הוא דין דרבנן.
ובאופן נוסף פירש התפא"י [לישב דברי הרע"ב ולא לישב סתירת פירש"י], דלעולם אפילו הפתח שיצא בו המת טמא מדרבנן גרידא, ומ"מ בדרבנן כי הא אמרינן אין ברירה, לפי שעיקר טומאת המת היא מדאורייתא כמש"כ תוס' בעירובין לו: ד"ה מאן.
והגהות גנזי יוסף (לקמן לח.) כתב דהכא פירש רש"י כפי הס"ד דהסוגיא לקמן שם.
וראה עוד פני יהושע, שפ"א, מרומי שדה, שמחת יו"ט, חזו"א (דמאי ט. כא.), וחי' מנחת שלמה.
<b>ד"ה אף משימות - ולמאי דס"ד השתא סבירא לן דבנפתח אחד מהם נמי הוו פליגי וכו' -</b> עי' תוס' ד"ה ב"ש אומרים, ובדברינו שם.
<b>וב"ש מטמאין אף האחרונים דקא סברי משירדה תורת טומאה וכו' שוב אינו עולה מהם אלא ע"י מעשה -</b> צריך להבין סברת ב"ה המטהרין ע"י מחשבה גרידא, הלא לכאורה טעמא דב"ש מסתבר טפי, דקי"ל כל הכלים אינן עולין מטומאתן אלא בשינוי מעשה - עי' קובץ שיעורים (אות ל"ד).
<h4>תוס'</h4>
<b>ד"ה ב"ש אומרים - וה"ה דפליגי כשנפתח אחד מהם ובכלים דלמפרע והא דקאמר לעיל וכו' ולא פליגי ב"ש מיירי בכלים הבאים אח"כ שם -</b> וכן פירש רש"י, אבל תוס' רי"ד פירש דלא פליגי ב"ש וב"ה כלל בברירה, אלא לס"ד כו"ע אית להו ברירה ולמסקנא כו"ע לית להו, וכי פליגי במחשבה גרידא אי מהני כמעשה, לס"ד האם מהני לטהר למפרע, ולמסקנא האם מהני לטהר מכאן ולהבא, אבל במעשה דפתיחה שוין הן, עי' בדבריו.
וראה עוד מהרש"א, מהר"ם שיף, פני יהושע, וראש יוסף.
<b>ותימה אדפליגי בחשב ליפלגו בנפתח ובכלים דלמפרע -</b> עי' מש"כ לישב הרש"ש (על רש"י), פני יהושע, חי' הצל"ח, שמחת יו"ט, והגהות גנזי יוסף.
<b>אבל תימה לב"ה דאית להו ברירה וכו' וי"ל כגון שעשאו פתח חדש וכו' -</b> עי' מש"כ לישב משנה אחרונה (אהלות פ"ז מ"ג), [הבאנו דבריו בגמ' ד"ה חשב להוציאו]. וראה עוד פני יהושע, שפ"א, שמחת יו"ט, וחי' מנחת שלמה.
<h3>דף י:</h3>
<h4>גמ'</h4>
<b>א"נ זימנין דמשתכחי כלהו כחושים ושביק להו ואתי לאמנועי משמחת יום טוב:</b>
<b>א] פירושי הראשונים בסברת תירוץ זה:</b>
בחי' הרא"ה כאן ובעל המאור ריש מכילתין מבואר דאין זו סברא בפני עצמה דחיישינן שמא יבא להמנע משמחת יו"ט, דא"כ אווזים ותרנגולים וכל בעלי חיים שבביתו נזקיק להכינם וליחדם מערב יו"ט לאכילה, [ובהדיא איתא לקמן כה. דאין צריכין זימון], אלא דוקא ביוני שובך שהן מוקצין וחס עליהן לישוב שובכו בהא חיישינן שימלך ושביק להו, ונמצא מטלטל מוקצה בכדי ונמנע משמחת יו"ט. [ויש לעיין שבחי' הרא"ה ריש מכילתין נראה דלא פירש הכי, אלא דסברת שמחת יו"ט עיקר].
מיהו יש לעיין בלשון הר"ח ריש סוגיין דמשמע דמפרש כפשוטו דחיישינן שמא יתנחם ונמצא בטל משמחת יו"ט. וכן פירש השטמ"ק דהוא טעם בפני עצמו לחוש לשמחת יו"ט אפילו לית להו לב"ש טעמא דמוקצה, וכן משמע בתוס' חכמי אנגליה, ויתכן שכן דעת רש"י שטרח לאשמועינן דגרסינן 'אי נמי'. וצ"ע א"כ ניחוש הכי גם בתרנגולין ולא רק ביוני שובך.
ותירץ השטמ"ק בשם הריטב"א דתרנגולין שהן עומדין ודאי לאכילה מאי דאשכח אכול, וכעי"ז כתב הגהות אשר"י (סי' י"ד) בשם אור זרוע. והשטמ"ק עצמו תירץ דשאני תרנגולים שהוא מבקרן תדיר ויודע עניינם וליכא למיחש לאמלוכי. מיהו בהגהות מיימוני (יו"ט ב. ו.) כתב בשם ראבי"ה דירא שמים יתן עיניו להכין תחילה אף אווזים ותרנגולים שבבית, וכ"כ הב"י (תצז. ו.) בשם מהר"י אבוהב, אמנם כתב הב"ח שם (אות ד') דנראה ברור דלא פליגי לדינא אלא ראוי להחמיר קאמרי. וראה עוד ביאור הלכה (תצז. י. ד"ה אבל באומר).
<b>ב]</b> המגן אבות (הל' יו"ט, בורר) דן מדוע לא קאמרה הגמ' דיהא אסור משום בורר. מיהו אפשר כיון דהשתא ניכרין היטב הכחושים והשמנים לא חשיב תערובת וליכא כה"ג איסור ברירה, ועי' משנה ברורה מהדו' 'דרשו' הע' 15 לסי' שי"ט דעת פוסקי זמנינו בענין זה.
<b>ג]</b> בגדרי מצות שמחת יו"ט - יעוי' בדברינו לקמן טו: ד"ה והא שמחת יו"ט.
<b>אמר רבה הב"ע כגון שזמן שחורים ולבנים והשכים ומצא שחורים במקום לבנים וכו' מהו דתימא הני אינהו נינהו ואתהפוכי אתהפוך קמ"ל:</b>
פירש רש"י<b></b> שכל הקנין מובדלין במחיצות ועליות כדרך כל שובכין. ובהגהות אשר"י הוסיף דאילו בקן אחד אמרינן דודאי אתהפיכו ומותרין. וביאר חי' חת"ס עפ"י הרמב"ן (ב"ב כד.) שרוב וקרוב הולכין אחר הרוב דוקא כשלא נמצא במקומו אלא במקום קרוב, אבל נמצא במקומו ממש עדיף מרוב ואמרינן כאן נמצא כאן היה, ולפיכך כשאין הבדל מחיצה הוי כנמצא במקומו ממש דלא אזלינן בתר הרוב. ועי' אבי עזרי (מעשר שני י. ד.).
וכתב חי' המאירי דאם מצאן במקומן שהניחן מותרין, אף שיש עוד הרבה לבנים ושחורים בשובך שלא הזמינם, אין חוששין שמא אתהפוכי אתהפוך. ועי' שער הציון (תצז. סא.).
<b>לימא מסייע ליה לר' חנינא דאר"ח רוב וקרוב הלך אחר הרוב:</b>
<b>הערות:</b>
<b>א]</b> תוס' ב"ב כג: (ד"ה רוב וקרוב) כתבו בשם ר"י דודאי שמעינן מברייתא מפורשת דהלך אחר הרוב, אלא דר' חנינא קמ"ל דאפילו בקורבא דמוכח אזלינן בתר הרוב, ולהכי בסוגיין בעו לאוכוחי מזימן שחורים ולבנים דהא קורבא דמוכח הוא ואפילו הכי אזלינן בתר הרוב.
וכ"כ בסוגיין תוס' ר"פ, רמב"ן, רשב"א, וחי' הר"ן, ועי' קצות החושן (רסב. ב.).
<b>ב]</b> הנה לקמן כד. נחלקו תנאי בדין ספק מוכן וקי"ל דספק מוכן אסור, ואכן הרמב"ם (יו"ט ב. ו.) פירש טעם משנתינו דאסרה ספיקא משום דספק מוכן אסור, וביאר המגיד משנה דלדעת הרמב"ם כל ספק מוקצה ונולד בכלל זה מפני שהוא דבר שיש לו מתירין, או שרצו חכמים להחמיר בספק מוקצה, אך הביא שהרשב"א בתורת הבית (ריש ש"ה) חולק וסובר שלא החמירו בספק מוכן אלא בדבר שקרוב לאיסור תורה כגון ספק ניצוד ביו"ט, והקשה עליו ומסיק כסברת הרמב"ם. ועי' לחם משנה בישוב דעת הרשב"א.
והנה לדעת הרמב"ם צ"ע מאי מייתי מהכא, ומה הוצרך לאוקמה בדף, נימא דלעולם רוב וקרוב שוין הן, והא דמחמרינן הכא משום דהוי ספק מוכן. והאחרונים האריכו בנידון זה - עי' שער המלך, חי' הצל"ח, פני יהושע, ראש יוסף, שפ"א, והגהות מצפה איתן ומעיל שמואל, ועי' ספר הליקוטים בשם בנין שלמה, ובחזון יחזקאל (תוספתא פ"א ה"ז), וחי' מנחת שלמה.
<b>ג]</b> האחרונים דנים דאפילו אזלינן בתר רוב מ"מ יש להתיר משום ספק ספיקא, ספק באו מהשובך הקרוב שהזמינם, ואפילו תימצי לומר שבאו מרובא דעלמא דילמא משל עכו"ם אתו וקי"ל דבשל נכרי א"צ הכנה - עי' פני יהושע, חי' הצל"ח, ואמרי בינה (הל' שבת סי' י"ג).
<b>ד]</b> יש לעיין היאך דנים בסוגיין ליזיל אחר רוב או קרוב, הא קי"ל דבר שיש לו מתירין יש להחמיר בו אפילו באיסור דרבנן [כדלעיל ד.] - עי' בדברינו לעיל ז. ד"ה בדק בקנה.
<b>כדאמר אביי בדף הכא נמי בדף:</b>
<b>א]</b> פירש רש"י דכיון שמוקמינן בדף לכן הוו להו כולהו שבדף ובקן קרובים, הלכך זיל בתר רובא. וכתב חי' המאירי "ואע"ג דקן עצמו קרוב יותר מן הדף, מ"מ הואיל וכולהו קרוב לא חיישינן בקורבא דהאי טפי מהאי, הואיל וכולהו חד מצרא מקיף להו". ועי' בספר ברכת אברהם.
<b>ב]</b> היכי מיירי בדף - פירשו רש"י וחי' המאירי שיש דף לפני השובך שיושבים שם תדיר יונים מעלמא, והוא זימן היונים שבתוך הקן. אולם בפי' ר"ח מבואר שכל היונים נמצאים על אותו דף, והוא זימן שחורים שבצד מזרחו ולבנים שבצד מערבו, ואיכא עוד הרבה שחורים ולבנים שלא זימן. וע"ע חי' חת"ס.
<b>ג]</b> מהרש"א וכן הגליון לקמן יא. הקשו בשם התוס' ישנים אמאי העמיד אביי 'בדף' לקמן אסיפא ולא כבר ארישא דהכא, ועי' בדברינו לקמן יא. ד"ה לימא מסייע.
<b>ד]</b> כתב בחי' המאירי דיש שדקדקו עדיין דאי ליכא דף מותר, ש"מ דבתר קרוב אזלינן ודלא כר' חנינא, ודחה דבריהם דהא קי"ל כר' חנינא, והגמ' הכא לרווחא דמילתא קאמר, דאפילו לא סבירא לך כר' חנינא הכא מיהא אסורין.
וכעי"ז כתב הב"י (תצז. יד.) לפרש דעת הטור והפוסקים שלא הביאו אוקימתא דאביי בדף, וכן אוקימתא דאביי לקמן יא. בסיפא דמתני', ואוקימתא דרבא שם בשני קינין זו למעלה מזו, משום דלהלכתא קי"ל כר' חנינא, וא"כ לא צריך להנך אוקימתות, ושפיר י"ל טעם מתני' כר' חנינא דרוב וקרוב הולכין אחר הרוב. וכ"כ הב"ח שם (סק"י). וע"ע מרומי שדה.
<b>שנים ומצא שלשה אסורין, מה נפשך אי אחריני נינהו הא אחריני נינהו ואי לא אחריני נינהו הא איכא חד דמערב בהו:</b>
<b>א.</b> מפרש הרשב"א דהך 'מה נפשך' קאמר כלפי מחלוקת רבי ורבנן דמייתי בסמוך, והכי קאמר אי כרבנן דסברי אחריני נינהו וכו' ואי כרבי דסבר לאו אחריני נינהו וכו'.
מיהו הקשה חי' הצל"ח דא"כ לפי המסקנא דגם לרבנן אמרינן שאני גוזלות דמנתחי, לא שייך הך ממה נפשך, ועי' שביאר באופן אחר. וגם הב"ח (תצז. ח.) כתב שמדברי רש"י אין משמע כן.
<b>ב.</b> כתב המג"א (תצז. יד.) דלצד דאיכא חד מעורב בהן, אם נאכל אחד מהן או נפל לים כולן מותרין. ועי"ש הגהות רעק"א, ועי' הגהות פורת יוסף כאן. וראה במשנה ברורה (סקל"ו), ושער הציון (אות נ"ט).
<b>ג.</b> עי' חי' הצל"ח שדן לצד דאיכא חד דמערב בהן, אי מהני לכבשינהו דניידי ונימא כל דפריש מרובא פריש. וראה עוד חי' חת"ס, שער המלך (יו"ט ב. ו.), שמחת יו"ט, וחי' מנחת שלמה.
<b>לימא מתני' רבי היא ולא רבנן דתניא הניח מנה ומצא מאתים וכו' -</b> עי' בספר ברכת אברהם שתמה על הדמיון בין הסוגיות דגוזלות ומנים דמעשר שני.
<b>אמר רב אשי הכא בגוזלות מקושרים וכיסים מקושרים עסקינן גוזלות מנתחי אהדדי כיסין לא מנתחי אהדדי:</b>
<b>א]</b> עי' חי' הרא"ה מה הכרח לאוקי בגוזלות וכיסים מקושרים, ולא כפשוטו בכיס אחד ממש ובגוזלות שאין מקושרים. מיהו ברש"י משמע משום דבמתני' משמע דבכל גווני איירי ואפילו בגוזלות מקושרים. וראה עוד חי' הצל"ח.
<b>ב] בהשמטת הפוסקים:</b>
הב"י (תצז. יג.) תמה על הטור והפוסקים שלא הזכירו הך דינא דאפילו בגוזלות מקושרים תלינן דמנתחי אהדדי וחד מינייהו אזל לעלמא. וכתב לתרץ דלא הוצרכו להעמיד כן בגמ' אלא למ"ד בכיס אחד מחלוקת, אבל למאי דקי"ל כמ"ד בשני כיסים מחלוקת [וכן פסק הרמב"ם מעשר שני ו. ג.] משמע דאין צריך לאוקמי במקושרים. אך תמה דהטור גופיה משמע שפסק כמ"ד בכיס אחד מחלוקת, ומסיק הב"י די"ל שהטור סתם דבריו ומשמע דאפילו במקושרים שרי.
וכן נקט הב"ח וסייע לזה דהא זימן שנים ונמצאו שלושה על כרחך צריך לאוקומה שלא היו מקושרים [עי' בדבריו ההכרח], וכיון דמתני' מיירי בכל גווני הלכך סתמו הפוסקים דבריהם.
וראה עוד פרישה (סק"ה), וט"ז (סק"ט).
<b>ג] זימן שלשה מקושרים ונמצאו שנים מהן ואף הן נמצאו לא מקושרים:</b>
דעת הרמ"א (תצז. יג.) דאף כה"ג מותרין דאמרינן אף הן מנתחי וניתקו קשירתן. וכתב המשנה ברורה (סקמ"א) שכן הסכימו כמה אחרונים [עי' שער הציון אות ס"ה], אך ציין שהט"ז חולק דכל שלא מצא כפי שהניחן אמרינן דהראשונים אזלו לעלמא והני אחריני נינהו. [אך בהזמין שנים קשורים ומצא שנים מותרים מודה דתלינן שהם אלו ולא מחזקינן ריעותא].
<b>ד] זימן שנים מקושרים ומצא אח"כ שלושה מקושרים:</b>
כתב ביאור הלכה (תצז. יב. ד"ה זימן) דדעת הט"ז להתיר, דאף שהשלישי אתי מעלמא, הלא מסתמא אדם קשר אליהן השלישי, ומסתמא קשרן מערב יו"ט וא"כ מזומנים כולם בקשירה זו, אך הפר"ח וחמד משה כתבו לאסור כה"ג. וראה עוד בב"ח הנ"ל.
<b>ה] זימן שנים קשורים ומצאן כמו שהניחן אך מצא שלישי עמהן שאינו קשור:</b>
כתב המשנה ברורה (תצז. לו.) בשם האחרונים דמותרין המקושרים, ותלינן שהאינו מקושר אתי מעלמא.
<h4>רש"י</h4>
<b>ד"ה זמן שחורים - ולא היה שם עוד -</b> עי' שטמ"ק בשם מורו ביאור הכרח פירוש רש"י דאין שם עוד אחרים. אך הביא פירוש הריטב"א דאיכא עוד בשובך יונים הרבה, עי' בדבריו. וראה עוד ב"ח (תצז. ח.), חי' הצל"ח, ראש יוסף, וחי' מנחת שלמה.
<b>ד"ה לימא מתני' - הא מתני' סתמא היא והלכה כסתם משנה -</b> עי' חי' הצל"ח.
<b>ד"ה הכל חולין - שאין אדם מניח מעות חולין ומעות מעשר ביחד -</b> עי' תוס' ד"ה הכל חולין, ובדברינו שם.
<h4>תוס'</h4>
<b>ד"ה איכא חד - וי"ל דבעלי חיים לא בטלי דחשיבי א"נ ה"ל דבר שיש לו מתירין לאחר יו"ט וכו':</b>
<b>א.</b> יש לעיין הלא תירוץ תוס' השני פשוט דהוי דבר שיש לו מתירין ואמאי הוצרכו לתירוץ הראשון. ותירץ שער המלך (ב. ו.) שתוס' רצו לפרש המשנה גם אליבא דרב פפא (לעיל ג:) דלא ס"ל כרב אשי דדבר שיש לו מתירין בדרבנן לא בטל.
<b>ב.</b> עוד כתבו שער המלך וחי' הצל"ח<b></b> דיש לדון שלא הוי דבר שיש לו מתירין לפוסקים הסוברים שחמץ בפסח לא הוי דבר שיל"מ כיון שחוזר ונאסר שנה הבאה, והכא נמי יחזור לאיסור מוקצה ביו"ט הבא. ובעיקר נידון זה יעוי' בדברינו לעיל ג: ד"ה וכל דבר, אות ד'.
וראה עוד חי' חת"ס, חי' מנחת שלמה, ובהרחבה בקהלות יעקב (סי' ט') שדן אם מוקצה הוי דבר שיש לו מתירין.
<b>ג.</b> נפק"מ בין תירוצי תוס' - כתב בספר הערות להגריש"א כגון בעל חי שעלול למות עד מוצאי יו"ט דלא חשיב יש לו מתירין.
<b>ד"ה חד מנייהו - וא"ת וכי תלינן לקולא בדבר שיש לו מתירין וי"ל וכו' -</b> כוונת תוס' להקשות דהא חזינן לעיל ד. דכשם דאמרינן דבר שיש לו מתירין לא בטל, הכי נמי מחמרינן בספיקו [עי"ש רש"י ד"ה אפילו בדרבנן, ועי' בדברינו שם בגמ' ד"ה רב אשי]. וכוונת תוס' בתירוצם כאן מבאר מהר"ם דשאני הכא דאיכא רגלים לדבר דאותן שהזמין הן אותן שנשתיירו. וכעי"ז כתב השטמ"ק. וע"ע תוס' ר"פ, ודבריו צ"ב.
<b>ד"ה חולין - פ"ה בורר מנה וכו' ותימה דמפרש בפרק הזהב דאין מחללין כסף על כסף וכו' -</b> דעת רש"י נראה כמש"כ תוס' ר"פ [בפירוש שני] דבשל שני מלכים שפיר מחללינן טיבעא אטיבעא, והכא נמי מיירי בשני מנים שאינן שוין כעין של שני מלכים. וכעין סברא זו כתבו תוס' גופם (ב"מ מה. ד"ה לפלגי), וכן פירש השטמ"ק כאן.
והפני יהושע כתב דנראה דמשמע לרש"י דהכא בדמאי איירי דשרי לחלל כה"ג, ובכך ניחא נמי קושית תוס' בדיבור הבא דלהכי אמרינן 'שאני אומר' להקל.
<b>לכך נראה דמחלל בתחלה המנה של מעשר על פרוטות של נחשת ואח"כ מחללו על מנה היפה שבשניהם -</b> כתב מהרש"א דודאי אי בעי יכול להעלות הפרוטות עצמן לירושלים, אלא עצה טובה קמ"ל שאם רוצה להעלות במעות הראשונות שהן קלות, יחזור ויחללן על מנה היפה שבשניהם.
ומהר"ם שיף השיג עליו שנעלם ממנו משנה במעשר שני (פ"ב מ"ו) שאסור לקיים החילול על המעות, אלא צריך לחזור ולחללן על הכסף.
<b>ד"ה הכל חולין - ותימה דהא לא אמרי' שאני אומר להקל אלא כשהוא מדרבנן כדאיתא בפסחים וכו':</b>
<b>א.</b> הרשב"א [בפי' ראשון] מוקי לה הכא נמי במעשר שני דרבנן, ועי' פני יהושע [על דיבור תוס' דלעיל] דמוקי לה אליבא דרש"י בדמאי, וע"ע משמר הלוי כאן.
<b>ב.</b> יש לעיין לס"ד דתוס' דהוא מילתא בלא טעמא לתלות להקל כההיא דפסחים דבספיקא דרבנן תלינן לקולא, מאי מקשינן הכא "לימא מתני' רבי היא ולא רבנן", הא שפיר י"ל דבעלמא תלינן אף כרבנן להקל, אבל הכא דאי נימא כרבנן הוה לחומרא לא תלינן הכי. ועל כרחך צ"ל דגם בס"ד ידעו תוס' דאיכא סברא בתליה זו ולא כההיא דפסחים, אך סברי שהוא סברא לנטות להקל דמהני רק בדרבנן, ומשני דהוא סברא דחשיב כודאי, ואכתי צ"ב. ועי' חי' מנחת שלמה.
<b>וי"ל דכיון שאין אדם מניח חולין אצל מעשר תלינן שפיר לקולא וכו' -</b> סברא זו פירש גם רש"י (ד"ה הכל חולין). והקשה מהרש"א דאכתי תיקשי סיפא דהניח מאתים ומצא מנה דליכא למימר הך סברא. אמנם גם שם פירש רש"י דאיכא סברא דהואיל ולא העלן לירושלים ודאי לא הפרידן זה מזה, ומסתמא נטלן למקום אחר ומנה זה חולין הוא, אך הקשה מהרש"א א"כ מה מקשה כלל על גוזלות דליכא למימר האי טעמא. ועי' מש"כ מהר"ם שיף לישב.
והרש"ש (פסחים י.) הקשה אי הטעם משום שאין אדם מניח חולין אצל מעשר, מה מדמה הסוגיא התם להניח ט' צבורין ומצא עשרה.
<h3>דף יא.</h3>
<h4>גמ'</h4>
<b>כיסין נמי זמנין דמתעכל קטרייהו -</b> צ"ע דבגיטין נא. אמרינן שוורים מנתחי אהדדי כיסין לא מנתחי אהדדי - עי' תוס' שם (ד"ה כיסין), וחי' בן הרמב"ן ושטמ"ק כאן.
<b>לימא מסייע ליה לר' חנינא וכו' אמר אביי בדף -</b> מהרש"א והגליון הקשו בשם תוס' ישנים אמאי אמר אביי זאת אסיפא ולא לעיל ארישא, ועי' מש"כ תוס' חכמי אנגליה, מהר"ם שיף (כאן, ולעיל ריש י:), פני יהושע (לעיל י:), חי' הצל"ח שם (ד"ה לימא מסייע), חי' חת"ס שם (ד"ה כדאמר אביי), ויד דוד כאן.
<b>רבא אמר בשני קנין זו למעלה מזו עסקינן וכו':</b>
<b>א]</b> מפרש השטמ"ק דרבא משמע ליה דהכא חידושא אחרינא אתא תנא לחידושי לן, ולא תלינן תרתי מילי בדף.
וביאור דברי רבא - יעוי' פירוש רש"י, וכעי"ז פירש הרשב"א [ועי' מה שהניח בתמיה], ועי' פירוש בעל המאור עפ"י הגירסא שדחה רש"י "ולא מיבעיא <b>קאמר</b>", וראה השגת הראב"ד שם שיישב ופירש בשני אופנים גירסא זו אף לפירוש רש"י, וכעי"ז פירש בחי' הרא"ה, ובחי' בן הרמב"ן, ובשטמ"ק. וראה עוד חי' חת"ס.
<b>ב]</b> כתב הב"י (תצז. יד.) שהפוסקים לא הביאו אוקימתות אביי ורבא לפי שהלכה כר' חנינא, הלכך לפי האמת טעמא דמשנתינו דרוב וקרוב הולכין אחר הרוב, ומשום כך בשני קנין זה ע"ג זה אפילו זימן בתחתונה ולא בעליונה שרי.
ותמהו הב"ח והפרישה דאדרבה כיון דקי"ל שהולכין אחר הרוב, בשני קנין בלאו הכי אסור גם בלא סברת רבא. וכתב הב"ח דלבי אומר לי שיש טעות בדברי הב"י. ועי' ט"ז (סק"י), וקרבן נתנאל (אות ר').
<b>אלא אפילו זמן בעליונה ולא זמן בתחתונה וכו' דאמרינן הנך אזלו לעלמא והנך סרוכי סריך וסליקו -</b> יש לעיין מה הכרח רבא דאפילו זימן בעליונה תלינן דהנך סרוכי סריך וסליקו. ומדברי רש"י וחי' המאירי משמע לפי דהא פשיטא לתלות דאשתרבובי למטה ולא איצטריך למיתני, ועי' חי' הצל"ח.
<b>היכי דמי אילימא במפורחין איכא למימר הנך אזלו לעלמא והני אחריני נינהו וכו':</b>
<b>א] אי במפורחין תיפוק ליה משום צידה:</b>
צ"ע מאי ס"ד לאוקמי במפורחין הא א"כ אסורין משום צידה ולא רק משום מוקצה כמש"כ תוס' לעיל ט. (ד"ה אין מוליכין) - עי' רשב"א (ריש י:) שתירץ באופן ראשון דהכא נמי מיירי במפורחין מעט, ובאופן שני תירץ דלעולם במפורחין הרבה מיירי, והוה מצי לאקשויי עלה משום צידה, אך כיון דמיירי בעניינא דמוקצה ומחוסר הכנה ניחא ליה לאקשויי במאי דאיירי ביה, וכיון דאוקי לה במדדין איתרצא לה כולה מילתא.
ושיעור 'מפורחין' לשיטה זו דאית בהן משום צידה - עי' מג"א (תצז. יב.) שנחלקו הראשונים אם חוץ לתחום או חוץ לחמישים אמה.
מיהו המגיד משנה (יו"ט ב. ה.) הביא דעת בעל העיטור, דיוני שובך אפילו גדולים ומפורחין לא שייך בהן צידה. והב"ח (תצז. ו.) דייק הכי מפי' רש"י כאן שנקט ד'מפורחין' היינו גדולים ופורחין למרחוק, וביאר דהא דאיתא לקמן כד. דיוני שובך ועליה יש בהן משום צידה, מיירי ביוני בר המקננים בשובך כדדיקא פי' רש"י שם, הא יוני שובך שמגדלן להשתמש בהן ליכא בהו צידה.
וראה עוד שער המלך (שבת י. כד.), ומהר"ם שיף ופני יהושע כאן.
<b>ב]</b> עי' שטמ"ק בשם רבו שמפרש דקושית הגמ' הכא היא אליבא דאוקימתא דאביי לעיל דמוקי לה בדף, ולא אליבא דרבא דמוקי לה בשני קנין.
<h4>מתני'</h4>
<b>ב"ש אומרים אין נוטלין את העלי לקצב עליו בשר וב"ה מתירין:</b>
<b>א]</b> האם סברת ב"ש דאסרי משום דחשיב כלי שמלאכתו לאיסור, וב"ה שרו לצורך גופו ומקומו, או דסברת ב"ש דחשיב מוקצה דחסרון כיס, וב"ה שרו משום שמחת יו"ט - עי' בדברינו לעיל י. בגמ' ד"ה ב"ש אומרים.
<b>ב]</b> יש לעיין לאוקימתא דרב נחמן למתני' דריש מכילתין, נמצא דב"ש סברי כר' שמעון דלית ליה מוקצה, ואיך מחמירין הכא ב"ש לענין מוקצה טפי מב"ה, ועל כרחך משמע דלענין טלטול מוקצה מחמרי טפי מאכילת מוקצה - עי' שמחת יו"ט.
<b>ב"ש אומרים אין נותנין את העור לפני הדורסן ולא יגביהנו אלא א"כ יש עמו כזית בשר:</b>
<b>א] ביאורי המפרשים:</b>
חי' הרא"ה והשטמ"ק מפרשים דתרתי קאמרי ב"ש: לא מיבעי דלא יגביהנו משום דהוה מוקצה, אלא אף כשמפשיט העור ויכול להניחו כשנמצא בידו לא יתננו לפני הדורסן.
והב"ח (תצט. ג.) פירש איפכא דלא זו אף זו קאמרי: לא מיבעיא שאסור ליתנו לפני הדורסן לצורך עיבוד, אלא אפילו להגביה העור לשוטחו ע"ג כלונסאות אסור. ולפי"ז להלכה דקי"ל כב"ה דשרו ליתן לפני הדורסן, כל שכן דשרי להגביהו ולשוטחו ע"ג כלונסאות. וראה בט"ז (סק"ג) שהשיג על הב"ח ופליג.
ובחי' המאירי פירש דהכי קאמרי: נתינת העור לפני הדורסן אסורה בכל גווני ואפילו אית ביה כזית בשר, אבל הגבהתו ממקומו שהופשט שם אינה אסורה אלא א"כ אין בו כזית בשר.
<b>ב] איזה עור חשיב מוקצה:</b>
במשנתינו מבואר דעור חשיב מוקצה, ואף ב"ה דשרו מבואר בגמ' משום שהתירו סופן משום תחילתן דהיינו לצורך שמחת יו"ט, והקשו תוס' שבת מט. (ד"ה טומנין) מכמה דוכתי דחזינן שעור אינו מוקצה, ותירצו בשם רש"י דהתם מיירי בעור בהמה גסה דחזי למיזגא עליה והכא בעור בהמה דקה. ור"ת חילק בין עור יבש לעור לח [והביא חילוקו הר"ן כאן].
והנה לעיל י. וכן לקמן ע"ב איתא דגם עור דסוגיין חזי למיזגא עליה, ולפירוש תוס' בשם רש"י צ"ל דהכוונה דחזי למיזגא על ידי הדחק דאכתי חשיב מוקצה, וכ"כ בחי' הרא"ה כאן.
<b>ג] האם כזית בשר דוקא:</b>
בגליון העיר שבירושלמי ליתא תיבת 'כזית', וכן במשנה שברי"ף ליתא. והנה האחרונים דנים בהא דאיתא במתני' לקמן כה. "בהמה מסוכנת לא ישחוט אא"כ יש שהות ביום לאכול ממנה <b>כזית</b> צלי" האם יש לדייק דדוקא כזית משום דלא חשיב אוכל נפש פחות מכזית [עי' בדברינו שם ד"ה אלא א"כ, אות ב'], ובספר משמר הלוי כאן דן האם גם משנתינו שייכא לנידון זה.
<b>ולא יגביהנו וכו' ובית הלל מתירין:</b>
<b>א.</b> הנה אף שבגמ' איתא סברת ב"ה להתיר סופן משום תחילתן על נתינת העור לפני הדורסן, מ"מ משמע דב"ה פליגי אף אסיפא ושרו מהאי טעמא גם הגבהתו [דהיינו טלטולו לתלותו - תפארת ישראל], וצ"ל דאף בזה איכא היתר דסופן משום תחילתן שלא יתקלקל העור בחמה וכיוצא בזה, ועי' תוס' רעק"א במשניות.
<b>ב.</b> ברש"י לעיל י. (ד"ה לפני) מבואר שנתינת העור לפני הדורסן הוי צורך עיבוד שמתעבד ע"י הדריסה, וא"כ צ"ע איך התירו ב"ה איסור גמור לצורך שמחת יו"ט. מיהו בשטמ"ק מבואר דרק מיחזי כמעבד.
<h4>גמ'</h4>
<b>תנא ושוין שאם קצב עליו בשר שאסור לטלטלו -</b> עי' ט"ז (שי. ג.) שהקשה על פסק הרמ"א (יו"ד רסו. ב.) שמותר לטלטל האיזמל אחר המילה אע"ג שאינו צריך לו כיון שלא הוקצה בין השמשות מאחר שהיה צריך לו אותו שבת, מ'עלי' דהכא שאם קיצב עליו בשר אסור לטלטלו, אף שהיה עומד למלאכה בין השמשות להשתמש לצורך יו"ט מ"מ אחר שעשה המלאכה חוזר לאיסורו להיות מוקצה.
ונקודות הכסף כתב לחלק דהא הוי כלי שמלאכתו לאיסור, ואחר שקצב עליו בשר אין בו צורך ואסור לטלטלו, משא"כ סכין דמילה שיכול עוד למול בו ולא הוקצה כלל. וראה עוד מג"א וא"ר (שלא. ה.).
<b>אמר אביי מחלוקת בעלי אבל בתברא גרמי דברי הכל מותר:</b>
<b>א] צ"ע מה הוצרך לאשמועינן ד'תברא גרמי' שרי?</b>
מהר"ם שיף דן מאי ס"ד ש'תברא גרמי' יהא אסור, והלא אינו כלי שמלאכתו לאיסור וגם לא חיסרון כיס, ומסיק לפי דהוה ס"ד דפלוגתת ב"ש וב"ה משום טירחא ועובדין דחול ואף ב'תברא גרמי' פליגי. ובביאור למהרמ"ש ציין שכן משמע מפי' רש"י (ד"ה מהו דתימא). וכעי"ז פירש חי' הרא"ה ד'תברי גרמי' הוא כלי גדול וטורחו מרובה, וקמ"ל דאפילו הכי שרי לטלטלו.
והנה בשבת קכג. איתא דסכינא דאשכבתא הוי מוקצה דחיסרון כיס, ופירשו תוס' דהיינו סכין ששוחטין בה שמקפיד ביותר שלא תיפגם, אבל רש"י פירש שם דהיינו סכין שהקצבים מקצבין בו בשר ונמצא דאף זה חשיב חיסרון כיס, ולפירושו צ"ל ד'תברא גרמי' דהכא אינו הסכין שמקצבין ושוברין בו, אלא בכלי שעליו שוברין העצמות כדדייקא לשון רש"י "מיוחדת לקצב <b>עליה</b> בשר", וכן פירש הר"ח, דאילו הסכין שמקצבין בו ושוברין עצמות מיקרי 'קופיץ' כדאיתא בפסחים ע.
והר"י מלוניל פירש דהאי 'לקצב עליו' ר"ל לקצב בו, והיינו שנותנין הסכין בצלעות הבשר או על ראש הבהמה, ונוטל ה'תברא גרמי' שהוא כלי עץ כבד מאד ויש לו בית יד, ומכה בכל כחו על הסכין ושובר העצמות. ובחי' המאירי הביא שני הפירושים.
עכ"פ לכל הפירושים יש לישב באופן נוסף קושית מהר"ם שיף, דס"ד ד'תברא גרמי' יהא מוקצה דחיסרון כיס דומיא ד'סכינא דאשכבתא'.
ובחי' מנחת שלמה כתב דעפ"י הרשב"א דמפרש לקמן גבי סכין ותבלין דמיירי בהוצאה לרה"ר, ה"נ יש לפרש דמיירי במוציא לרה"ר.
<b>ב] צ"ע וכי אביי טעמא דבית שמאי אתא לאשמועינן?</b>
כתבו חי' הרא"ה ובן הרמב"ן דנפק"מ גם לדידן, ד'תברא גרמי' חשיב כלי שמלאכתו להיתר ושרי לטלטלו אף שלא לצורך גופו ומקומו.
והשטמ"ק כתב דאף דשקלא וטריא היא אליבא דב"ש, כדאי הם לפרש דבריהם. וראה עוד פני יהושע, חי' הצל"ח, ראש יוסף, ויד דוד.
<b>והתניא ב"ש אומרים אין מוליכין טבח וסכין אצל בהמה ולא בהמה אצל טבח וסכין:</b>
<b>א] טעם האיסור משום טירחא או העברת רשויות:</b>
פירש רש"י אם היו הטבח והסכין והבהמה רחוקים זה מזה, ומשמע מדבריו דבטירחא מחמת מרחק תליא מילתא ולא בשינוי רשות. אבל הרשב"א ובן הרמב"ן פירשו דברשות היחיד מוליכין כמה שירצו, דאל"כ הוה להו לפרש כמה יהיו רחוקים, אלא דאסרו דוקא שינוי רשות כגון מרה"ר לרה"י. וטעם האיסור פירש בן הרמב"ן משום דחשבי ליה ב"ש כהוצאה שלא לצורך כלל. [וסברת רש"י שלא פירש משום העברת רשויות, נראה מן הטעם שכתבנו לקמן בסמוך ד"ה ובית הלל, אות א'].
ולהלכה דקי"ל כבית הלל פסק השו"ע (תצח. ב.) שמותר להוליך הסכין והבהמה אצל הטבח לשחוט, וכתב המשנה ברורה (סק"ט) דאפילו דרך רשות הרבים שרי, וכן איתא בהדיא בשו"ע (תקד. ב.) לענין הולכת התבלין והמדוך זה לזה דשרי אפילו דרך רה"ר.
<b>ב] גירסת התוספתא:</b>
הגליון ציין לגירסת התוספתא (פ"א הי"ג) "ב"ש אומרים <b>מוליכין</b> טבח וסכין אצל בהמה, אבל אין מוליכין בהמה אצל טבח וסכין", וכן איתא ברא"ש (סי' י"ז), בספר השלמה, ובחי' המאירי. וחי' בן הרמב"ן הביא גירסא זו, ופירש דאף ב"ש מודו שהולכת הטבח והסכין לבהמה אינה טלטול וטורח רב שיהו חוששין לאמלוכי, אבל להוליך בהמה אצל טבח וסכין הוי טורח טפי.
והנה לעיל הבאנו דנחלקו הראשונים אם איסור ההולכה הוא משום טירחא או משום העברת רשויות, ונראה דחילוק התוספתא שייך רק לסברא דטירחא, אבל לסברת העברת רשויות אין מקום לחלק.
<b>ג] מדוע הוזכר 'טבח':</b>
בחי' הרא"ה מבואר שנקט התנא 'טבח' משום הולכת הסכין, והגרי"פ במסהש"ס ציין לב"י (תצח. ב.) שכתב כעין זה וז"ל "עיקר מילתא משום הוצאת סכין היא, וטבח כדי נסביה, דפשיטא שהאדם יכול לילך לכל מקום שירצה". מיהו הוסיף הב"י שמדברי הטור משמע דאף טבח אין מוליכין אצל סכין ובהמה, ויש לישב שחששו ב"ש גם שלא יטרח הטבח שלא לצורך. ועי' ב"ח שם, וישועות יעקב, וע"ע ברכת אברהם.
<b>ובית הלל אומרים מוליכין זה אצל זה:</b>
<b>א] האם מותר גם העברת רשויות:</b>
הנה לראשונים שהבאנו לעיל (ד"ה והתניא, אות א') דב"ש אסרו דוקא שינוי רשות נמצא דב"ה התירו אף כה"ג, וכן כתב הר"ן דמותר להוליך אפילו דרך רשות הרבים, לפי שהוצאה באוכל נפש הוי כתיקון אוכל נפש עצמו ולא כמכשירין, ותיקון אוכל נפש עצמו שרי אפילו אפשר לעשותו מערב יו"ט.
והנה בדבר זה נחלקו רש"י ותוס' לקמן כג: ריש פרק אין צדין, [עי' בדברינו שם, וראה תוס' לעיל ג. ד"ה גזרה, ובדברינו שם]. ונראה דרש"י לשיטתו דאף תיקון אוכל נפש אסור כשאפשר לעשות מערב יו"ט, יפרש הכא דבית הלל שרו להוליך רק ברשות היחיד ואפילו טובא וכשיטתו שכתבנו לעיל דלענין טירחא פליגי הכא ולא לענין שינויי רשויות. ועי' עמק ברכה (יום טוב אות ז') שהוכיח אף שיטת הרא"ש בבכורות כרש"י.
והא דנקט הר"ן דהוצאה באוכל נפש חשיבא כאוכל נפש ולא כמכשירין - כ"כ בחי' הרמב"ן שבת קכד:, וכ"כ בחי' בן הרמב"ן כאן. אך יש לעיין מאי שנא הולכת הסכין מהשחזת הסכין דחשיבא (לקמן דף כ"ח) כמכשירי אוכל נפש גרידא, ועי' מש"כ אבני נזר (תו. יב., וכן קלא. יב. בהג"ה), וראה חי' מנחת שלמה כאן.
ובאופן נוסף פירש בן הרמב"ן דהכא לא חשיב אפשר לעשות מערב יו"ט, שאין אדם קובע מקום לסעודתו ואינו יודע היכן יאכל שיביא לשם הבהמה והסכין מערב יו"ט.
<b>ב]</b> כתב תוס' ר"פ דהא דלא פריך לעיל י. גם מהכא דחזינן גבי שמחת יו"ט דב"ש לחומרא וב"ה לקולא, משום דבעינן למיפרך ממשניות והכא ברייתא היא.
<b>בשלמא בהמה אתי לאמלוכי דאמר נשבק האי בהמה כחושה ומייתינא בהמה אחריתי דשמינה מינה:</b>
<b>א]</b> צ"ע דהכא נקטינן בפשיטות דסברי ב"ש דחיישינן לאמלוכי גבי שחיטת בהמה, ואילו לעיל סוף ז: פליגי בסברא זו רבה ורב יוסף אליבא דב"ש. ותירצו חי' הרא"ה והשטמ"ק (ז:) דשאני התם דלא שכיח לימלך שלא לשחוט אחר שחפר לכסות הדם. וע"ע רש"ש וצל"ח שם.
<b>ב]</b> הקובץ שיעורים (אות מ"א) תמה מה בכך דמימליך, הלא בשעה שהוליך הסכין היה בדעתו לשחוט, וכי המבשל ביו"ט ונמלך ולא אכל עובר למפרע על בישולו. אמנם לדברי הרא"ה והשטמ"ק הנ"ל נראה דהכא שכיחא טובא דמימלך ולא שחט, ולהכי סברי ב"ש דלא יהבו ליה רשות להוליך.
וע"ע חידושי בתרא (אות נ"ג), וברכת אברהם.
<b>תנא ושוין שמולחין עליו בשר לצלי:</b>
<b>סברת ההיתר:</b>
הרשב"א מפרש דהוה מעבד כלאחר יד ושרו סופן משום תחילתן לצורך שמחת יו"ט כדאיתא לקמן ע"ב, ומ"מ כיון דאפשר לו בפורתא במליחה לצלי, לא מימנע ושחיט הלכך לא שרינן ליה טפי. ומבואר מדבריו דאף ב"ש מודו להיתר סופן משום תחילתן, אלא דשרו רק כגון מליחה לצלי. אולם בחי' הרא"ה פירש דשרו מליחה לצלי לפי דלא חשיב תיקון דדבר מועט הוא.
וכתב המנחת חינוך (מוסך השבת, מעבד) בשם שער המלך, שאין להוכיח מסוגיין דשיעור מליחה כצלי אינו מעבד העור, דאפשר דשאני הכא שבעצם מולח הבשר ומקצת מן המלח בלבד בא על העור, אבל כשמולח העור גופו אפשר דבשיעור מועט כצלי הוי מעבד.
<b>ת"ר אין מולחין את החלבים:</b>
<b>בטעם האיסור, ונפק"מ:</b>
הנה בסוגיא דשבת עה: קי"ל כרבא דאין מעבד באוכלין, ברם בחלבים דהכא כתב הר"ן כיון דלאו אוכלין גמורין נינהו שייך בהן מעבד. ויש להסתפק האם כוונתו שאינם אוכלין גמורין מחמת איסורן, ולפי"ז יהא איסור עיבוד גם בבשר נבילות וטריפות שהן אסורין לאכילה, או כוונתו דכיון שאסור לאוכלן אינם עומדין לאכילה אלא לשאר תשמישין ולפיכך לא מיקרי 'אוכלין'. ושו"ר שער המלך (יו"ט ג. ד.) שנקט בכוונת הר"ן כצד השני, והוכיח מזה דנבילות וטריפות הגם שאסורין, כיון שראויין לאכילה חשיבי 'אוכלין' שאין בהן משום עיבוד.
מיהו תלמיד הרשב"א כתב בטעם איסור מליחת חלבים "שאין מתפסדין כ"כ בעמידתן יום בלא מלח, או שהוא הפסד מועט ולא חששו", ומשמע לכאורה דס"ל שאין בהן עיבוד דאורייתא אלא משום טירחא בעלמא, ולפיכך כיון שאין נפסדין כ"כ לא שרו טירחא בכדי. אמנם ברש"י ריש ע"ב (סוף ד"ה התם) מבואר בהדיא דאיכא במליחת חלבים איסור עיבוד דאורייתא. והיד דוד כתב דשער המלך פשיטא ליה דאיכא מעבד דאורייתא, ופליג עליו דהוי דרבנן דומיא דאין מהפכין בהן.
<b>ואין מהפכין בהן:</b>
<b>טעם האיסור, והאם החלבים מוקצין:</b>
בהגהות אשר"י על הרא"ש (סי' ט"ז) הביא מאו"ז (סי' של"ו) שהחלבים אינם מוקצין דהא חזו להדלקה ביו"ט, ועוד דדעתא דאיניש עלייהו לנוטלן ולהצניען שלא יאבדו, ולדבריו ניחא דשרי ר' יהושע לנוטלן ולשוטחן ע"ג יתדות, וצ"ל דהא דאסור להפך בהן אינו משום מוקצה אלא משום טירחא שלא לצורך. ושו"ר שחי' המאירי פירש טעם האיסור שמא יבא למולחן, וכעין סברת הגמ' ריש ע"ב.
אולם המג"א (תצט. ט.) נקט דהחלבים הוו מוקצה דנולד, דמעיקרא אגב הבהמה הוו אוכל והשתא לא קאי לאכילה. וכן מוכח דעת הרא"ה ושטמ"ק שפירשו טעם ההיתר לשוטחן ע"ג יתדות דהיינו בשעה שנוטלין אותן, הא לאו הכי אסור לטלטלן. [היתר זה הוא כפי דברי תוס' לעיל ג: (ד"ה אבל) דמוקצה שהגיע לידו מותר להוליכו להניחו היכן שירצה, והמג"א לשיטתו דשרי הכי בכל מוקצה, אך יעוי' בדברינו על תוס' הנ"ל דיש שפליגי דשרי רק במוקצה דכלי שמלאכתו לאיסור].
ובהגה"ה על המג"א הנ"ל הקשה דכיון שהחלבים חזו לכלבא ושונרא לאו נולד הוא, [וכן המאירי נקט מחמת סברא זו דאינן מוקצין]. ועי' בהגהות נתיב חיים שם וכן בקרבן נתנאל (אות ד') בישוב השגה זו. [אך אין להקשות דאי משום מוקצה הלא אפשר להפכן ע"י דבר אחר, דהא הוי טלטול מן הצד לצורך דבר האסור שלא הותר כמש"כ תוס' שבת מד.].
ברם מסיק הקרבן נתנאל דמ"מ לאו נולד הוא דהשתא נמי אוכל הוא אלא דארי הוא דרביע עליה, וכן הא"ר פקפק על דברי המג"א, והט"ז הביא דברי הגהות אשר"י בפשיטות, וכן דעת הב"ח, ים של שלמה, ופרי חדש.
<b>משום ר' יהושע אמרו שוטחן ברוח ע"ג יתדות -</b> האם ר' יהושע שהתיר לשטוח פליג נמי והתיר להפך בחלבים - עי' ב"ח (תצט. ד.), ופרי חדש (שם סק"ד).
<b>אמר רב מתנה הלכה כר' יהושע א"ד אמר רב מתנה אין הלכה כר' יהושע -</b> הרי"ף פסק להלכה כלישנא בתרא דסוגיין דעלמא כוותה, וכן פסקו הרמב"ם (יו"ט ג. ה.), והטור ושו"ע (תצט. ד.), ועי' מרומי שדה.
<b>אלא למ"ד אין הלכה פשיטא יחיד ורבים הלכה כרבים -</b> שער המלך (יו"ט ג. ה.) הקשה לפי דברי הרא"ש בסוכה (פ"ד סי' א') דהיכא דקתני דחד אמר משמיה דאחר חשיבי כתרי, א"כ הכא הלא קתני בברייתא "משום רבי יהושע אמר" ואמאי חשיב ליה יחיד. ותירץ בשו"ת חת"ס (או"ח סי' קס"ד) דהרא"ש אמר דוקא כשהוזכר שם אומרו, אבל הכא לא הוזכר מאן אמרו משמיה דר' יהושע, ואולי הוא מתלמידים שלא הגיעו להוראה.
וראה עוד קושית הגהות רי"א חבר.
<b>מהו דתימא מסתבר טעמיה דר' יהושע וכו' -</b> יש לעיין מאי נפק"מ דמסתבר טעמיה הא מ"מ קי"ל יחיד ורבים הלכה כרבים, וכתב בספר ברכת אברהם דחזינן שיסוד הדין דהלכה כרבים הוא באופן שאין לנו הכרעה בעצם הספק ועלינו לדון מצד הדיעות, אבל היכא דמסתבר טעמיה דהיחיד הוי כאילו אין לנו ספק בדבר.
<h4>רש"י</h4>
<b>ד"ה לפני הקן - דרך כל שובכין להיות מעט מן דף העליה בולט חוץ למחיצה וכו' -</b> אין זה 'דף' דאמר אביי, דהתם הוא דף מלפני השובך שבאין אליו יונים מעלמא, והכא הוא דף שלפני הקן שיוצאין שם יוני הקן - שער הציון (תצז. סו.), עי' בדבריו.
<b>ד"ה רבא אמר - ולא מיבעיא קאמר לא גרסינן -</b> עי' בדברינו בגמ' ד"ה רבא אמר, אות א'.
<b>ד"ה מפורחים - גדולים ופורחים למרחוק -</b> עי' בדברינו בגמ' ד"ה היכי דמי.
<b>ד"ה לא חיישי לאמלוכי - בתמיה ופריך לאביי -</b> מהרש"א ומהר"ם שיף פירשו דכוונת רש"י שלא תטעה שהוא סיום דברי אביי. אך יש לפרש דכוונת רש"י שלא תפרש דקושית הגמ' על מתני', דהתם לא מיירי כלל מחשש אמלוכי, אלא לאביי פריך. וע"ע חי' הצל"ח.
<b>ד"ה אין מוליכין טבח וסכין - אם היו רחוקים זה מזה -</b> עי' בדברינו בגמ' ד"ה והתניא, אות א'.
<h4>תוס'</h4>
<b>ד"ה אין נוטלין - וי"ל דבפרק כל הכלים מוקמינן ליה במוקצה שיש בו חסרון כיס וכו' -</b> עי' הרחבה בדברינו לעיל ריש י. ד"ה ב"ש אומרים.
<b>ד"ה ושוין - לאו משום דצריך מליחה לצלי וכו' -</b> כדברי תוס' כתב בחי' הרא"ה, אך ברש"י פסחים עד. משמע דצלי בעי מליחה קצת, ותוס' שם (ד"ה האי מולייתא) הקשו עליו.
<h3>דף יא:</h3>
<h4>גמ'</h4>
<b>התם לא מוכחא מלתא משום דחזי למזגא עליה:</b>
<b>א]</b> לשון הגמ' משמע דסגי ד'חזי למזגא' וא"צ לישב ממש, וכן משמע ברשב"א שרק גבי בא לישאל הצריך שיאמרו לו 'זיל תיב עלייהו' ולא מורינן ליה בהדיא לשטוח לפני הדורסן. ברם בחי' המאירי כתב וז"ל "ושוטחו בפתחו או בחצירו וקא זגי עליה שלא בכוונת עיבוד". מיהו בבית הבחירה נקט "שראוי הוא לסמוך עליו", משמע דסגי בחזי בעלמא.
<b>ב]</b> פסק הרמ"א (תצט. ג.) שאם שחט עוף ביו"ט מותר לטלטל הנוצות להצניען כשם שהתירו בעור, והפרי חדש פליג דהא עור דוקא חזי למזגא עליה ונוצות לא חזו. ועי' הגהות רעק"א שם בישוב דעת הרמ"א, וע"ע חי' רעק"א (ריש י.), חי' הצל"ח כאן, וחידושי בתרא (אות נד-נה).
<b>אר"י אמר שמואל מולח אדם כמה חתיכות בשר בבת אחת אע"פ שאינו צריך אלא לחתיכה אחת, רב אדא בר אהבה מערים ומלח גרמא גרמא:</b>
<b>א] טעם האיסור למלוח כדרכו:</b>
קי"ל בשבת עה: דאין עיבוד באוכלין, והכא דשרי למלוח רק בבת אחת או בהערמה, משמע מפירוש רש"י דהוא משום טירחא דלא צריך, וכן איתא בר"ן ושיטת ריב"ב, וכן יש לכוין לשון חי' הרא"ה "פי' דלאו איסורא הוא וכיון דבבת אחת שרי".
מיהו תוס' בשבת ריש עה: נקטו והוכיחו דאיכא איסור דרבנן גם במעבד אוכלין, וכן איתא בתוס' לקמן יז: (ד"ה ובלבד) דהוי עיבוד אוכלין בעלמא ומשום שמחת יו"ט התירו. ועי' רש"י שם (ד"ה ואם הערים) שפירש משום טירחא וכשיטתו דהכא, ורעק"א בגליון הש"ס שם תמה עליו דהא איכא איסור מעבד באוכלין מדרבנן, אך שיטת רש"י משמע דרק בשבת אסרו מדרבנן עיבוד אוכלין ולא ביו"ט, דכיון דשרי ביו"ט תיקון מאכל ע"י בישול דאורייתא לא אסרו תיקונו ע"י עיבוד, [ואף שעושה לצורך אחר יו"ט, מיהו תחילתו לצורך יו"ט אלא שמערים], לפיכך הוצרך לפרש סוגיין משום איסור טירחא. וכן משמע מדברי תוס' בשבת הנ"ל שנקטו "<b>ואפילו</b> ביו"ט אסור [עיבוד אוכלין] בפ"ק דביצה", ובהא פליג רש"י דביו"ט שרי וטעם אחר איכא לאיסור סוגיין. וראה עוד הערת המהדיר לרשב"א (505) בשם הגריש"א.
<b>ב] ביאור דברי הירושלמי, ועל מה קאי:</b>
בפי' הר"ח אחר שהביא דינא דרב יהודה ודרב אדא, מייתי הירושלמי שמערים ומלח הכא והכא עד דמלח כולה, ופירש כוונתו שהיה ממלח על גבי העור מעט מעט, וכתב השטמ"ק שכוונת הר"ח שהירושלמי מפרש דמימרא דרב יהודה ורב אדא מיירי למלוח בשר ע"ג העור לצלי כדלעיל כדי שימלח ויעבד כל העור, משמע הא בשר בפני עצמו בכל גווני שרי ואפילו שלא לצורך היום כלל.
אולם הביא השטמ"ק שהריטב"א פליג דכה"ג לא הותרה מליחת בשר, אלא רק כגון שצריך לבשר גופיה אזי התירו להרבות למלוח כמה חתיכות, וכוונת הירושלמי ביאר חי' המאירי בשם יש מפרשים, דקאי על מליחת הבשר עצמו ולא על גבי העור, [והמהדיר לשטמ"ק ציין שכן פירשו העיטור וראבי"ה], אך דחה המאירי פירושם.
והרי"ף הביא דברי הירושלמי על סוגיא דלעיל דמליחת בשר לצלי ע"ג העור, ומשמע דרב יהודה ורב אדא דהכא איירו במליחת בשר לחודיה ולא ע"ג העור, וכן יש לכוין גם כוונת הר"ח, והביא הירושלמי בסוף הסוגיא כדרכו. וכן הרמב"ם (יו"ט ג. ד.) פסק דברי הירושלמי לענין מליחת בשר ע"ג העור, וכן איתא ברשב"א.
<b>רב אדא בר אהבה מערים ומלח גרמא גרמא:</b>
<b>א] האם רב אדא בא להקל או להחמיר:</b>
כתב חי' המאירי דיש אומרים שרב אדא בא להקל דא"צ למלוח כולן בבת אחת כרב יהודה אלא שרי בזה אחר זה ע"י הערמה, ויש מפרשים שרב יהודה שרי בזו אחר זו בלא הפסק, ורב אדא אתא להחמיר שאין מליחה בזה אחר זה מותרת אלא ע"י הערמה.
וכצד הראשון נקט בחי' הרא"ה. וכן המגיד משנה (יו"ט א. י.) פירש בדעת הרמב"ם שרב אדא בא להקל אדשמואל, ופסק הרמב"ם כשמואל ולא כהרשב"א בתורת הבית שפסק כרב אדא. אולם יעוי' ראשון לציון שנקט לדעת הרמב"ם דרב אדא להחמיר בא, אך לא פליג לדינא אלא מידת חסידות עבד, והרמב"ם פסק שורת הדין.
וכן הנה הב"י העיר על הטור (תק. ה.) שלא הביא דברי רב אדא, וכין אם רב אדא בא לחלוק על שמואל ובין אם לפרש דבריו היה לו להביאן. וביארו הדרישה (סק"ב) וחי' מהרל"ח שהטור נקט דרב אדא בא להחמיר שלא להתיר למלוח הרבה יחד אלא ע"י הערמה, אך משמע להטור שדוקא לעצמו החמיר, ולכן לא פסק דבריו להלכה.
והב"ח שם פירש דרב אדא ושמואל לא פליגי, אלא דמליחה הרבה בבת אחת שרי אף בנשחט מערב יו"ט, אך הערמה למלוח גרמא גרמא שרי רק בנשחט ביו"ט גופיה, ועי' בדבריו שפירש בדרך נוספת. וראה עוד ט"ז (סק"ב), ים של שלמה (סי' י"ב), ומהר"ם שיף.
ומדברי המרדכי ואו"ז שהבאנו בסמוך (אות ב') מתבאר פירוש נוסף: דרב אדא להקל בא, אך לא פליג על שמואל, דאילו שמואל מיירי לכל העולם, ורב אדא שרי הערמה לת"ח בלבד.
ובדעת השו"ע להלכה - יעוי' משנה ברורה (תק. כג.), ושער הציון (אות כ"ח).
<b>ב] אלו הערמות שרו:</b>
כתב הרא"ש בשבת (פרק תולין סי' ה') דמצינו ד' חילוקים בהערמות במילי דרבנן: יש שמותר לכל אדם כהא דסוגיין, ויש דשרי רק לתלמיד חכם כדאיתא בשבת קלט:, ויש הערמה שאסורה לכו"ע כההיא דלקמן יז: [ועי"ש תוס' ד"ה ובלבד, ובדברינו שם], ויש הערמה שנחלקו בה תנאים כדאיתא בשבת קיז: ולקמן לז. גבי אותו ואת בנו שנפלו לבור.
מיהו המרדכי כאן (סי' תרנ"ז) כתב דאית מרבוותא דאמרי דלא שרי שום הערמה אלא לצורבא מרבנן שאינו פורץ גדר. וכן בהגהות אשר"י כאן (סי' ט"ז) כתב בשם או"ז דאין מתירין הערמה דהכא אלא לת"ח. מיהו מדברי תוס' כאן (ד"ה מערים) משמע כהרא"ש דשריא הערמה דהכא לכל אדם, וכן משמע מדברי תוס' לקמן ריש יז: שלא חילקו דהערמה דהכא שרי לרב אדא לחודיה דהוה ת"ח.
<h4>מתני'</h4>
<b>ב"ש אומרים אין מסלקין את התריסין ביו"ט וב"ה מתירין אף להחזיר:</b>
<b>א]</b> לעיל י. רמינן הך משנה אמתני' דהשוחט חיה ועוף ביו"ט דהוו ב"ה לחומרא וב"ש לקולא גבי שמחת יו"ט, ומשני מוחלפת השיטה דב"ש וב"ה, ושיטות הראשונים איזו משנה מוחלפת, והאם אף למסקנת הסוגיא מחלפינן - עי' בדברינו לעיל י. ד"ה אמר רבי יוחנן.
<b>ב]</b> בגמ' מפרש טעמא דב"ה דשרו סופן משום תחילתן, והקשה הלחם משנה (יו"ט ד. יב.) הרי גבי שחיקת תבלין התיר הרמב"ם (ג. יב.) רק מפני שא"א לעשות מערב יו"ט לפי שמפיגין טעמן, והכא הלא אפשר לקנות מערב יו"ט ולא יוצרכו לסלק תריסי החנויות ביו"ט. ותירץ דגבי שחיקת תבלין שהיא מלאכה דאורייתא תולדה דטחינה התירו רק בשא"א מערב יו"ט, משא"כ הכא שאינו אלא איסור דרבנן כדמפרש בגמ' דכשיש ציר באמצע פליגי, ועוד דהכא אינו מן הדין לאסור עליו דליכא איסור קניה ביו"ט כשאינו מזכיר איסור מקח, ואין ראוי לגזור על המוכר כשהקונה עשה שלא כהוגן שלא קנה מאתמול. וראה עוד מרכבת המשנה.
<h4>גמ'</h4>
<b>מאי תריסין אמר עולא תריסי חנויות:</b>
<b>מחלוקת ראשונים מהו תריסי חנויות ובתים, ונפק"מ:</b>
בסמוך מפרשינן דתריסי חנויות דוקא התירו סופן משום תחלתן לצורך שמחת יו"ט ולא תריסי בתים. ומפירוש רש"י מבואר ד'תריסי חנויות' היינו למכור לצורך רבים, אך 'תריסי בתים' הן תריסין דכלי הבית, ומשמע דאסרו בין לסלקן ובין להחזירן, וכן משמע דאפילו אית בהו אוכל נפש לא התירו דאינו צורך רבים. וצריך לחלק בין תריסין לנתינת עור לפני הדורסן שהתירו אפילו לצורך יחיד, משום דאיכא התם הפסד מרובה וימנע מלשחוט.
אבל חי' המאירי פירש דבין דחנויות ובין דבתים מיירי בחנויות המוכרות צרכי רבים, אלא ד'תריסי חנויות' היינו הנמצאין בחוץ, ו'תריסי בתים' היינו הנמצאין בבית ופתחן כלפי חוץ, ולכך פירש דלסלק התריסין כדי למכור לרבים שרי בין בזה ובין בזה, אלא דבתריסין דחוץ התירו אף להחזירן דאל"כ איכא פסידא דגנבי ואתי לממנע, אך בתריסי בתים ליכא חשש פסידא ולא התירו להחזיר.
וכשיטה זו מבואר גם מדברי הרי"ף והרא"ש שנקטו דתריסי בתים מותר לפתוח אבל לא להחזיר, משום דכיון דברשותו הן לא אמרינן דממנע ולא פתח.
והמשנה ברורה (תקיט. ב.) פסק כהרי"ף והרא"ש, ועי' שער הציון (אות ב' ד').
<b>ואמר עולא שלשה דברים התירו סופן משום תחלתן וכו':</b>
<b>א]</b> השטמ"ק והב"ח (סי' תצ"ז) והמג"א (סקי"ח) כתבו<b></b> שבסוגיין מבואר דהתירו סופן משום<b></b> תחילתן רק במלאכות דרבנן ולא בדאורייתא, ועי' מחצית השקל בביאור הראיה. מיהו יעוי' בנשמת אדם (כלל צ"א) שהוכיח דלא כדברי המג"א. והחלקת יואב (סי' כ"ה בהג"ה) הקשה על המג"א מדברי המרדכי גבי הוצאת מחזורים [שהבאנו בסמוך אות ב'], ותירץ דמלאכת הוצאה קילא משאר מלאכות, עי' בדבריו. וראה עוד בספר הערות להגריש"א.
<b>ב]</b> לכאורה האיכא נמי חזרת סולם (לעיל ט:) - תירצו תוס' ר"פ וחי' המאירי דההיא ברייתא, והכא חשיב מילי דמשנה. וכעי"ז כתב המרדכי (הו"ד בב"י סי' תקי"ח) שמותר לטלטל מחזורים ביו"ט לבית הכנסת, ואף להחזירם הגם שא"צ להם היום, דהותר סופן משום תחילתן, ועולא לא מנה אלא דינים הכתובים במשנה.
עוד יש לישב דחשיב רק מידי דאית ביה חידוש כדאיתא לקמן דס"ד לפרש לא כן, וכעי"ז תירצו תוס' ר"ה כג: (ד"ה שיהו מהלכין) שציין גלהש"ס, וכן הרשב"א כאן אמאי לא מנה גם היוצאין להציל שהתירו להן לשוב למקומן. ועי' שטמ"ק כאן.
<b>עור לפני הדורסן תנינא, מהו"ד טעמייהו דב"ה משום דחזי למזגא עלייהו ואפילו מעיו"ט נמי קמ"ל התירו סופן משום תחלתן דיו"ט אין דערב יו"ט לא:</b>
<b>האם למסקנת הסוגיא בעינן לסברת 'חזי למזגא':</b>
מדברי הגמ' הכא משמע דלפי האמת לא קיימא סברת 'חזי למזגא' שהוזכרה לעיל י., ומכאן הקשו תוס' לעיל ט: (ד"ה אמר ר' יוחנן) על המפרש דלמסקנא מיתוקמא כל הנך אוקימתות דהתם.
ותוס' שבת מט. (ד"ה טומנין) כתבו דהא דמצינו עור בעלמא שאינו מוקצה, היינו דבהמה גסה או עור יבש דחזי למזגא עליה, והכא מיירי בעור דבהמה דקה או עור לח שאינו חזי למזגא עליה כולי האי.
והרשב"א בסוגיין מפרש דתרתי בעינן: דחזי למזגא קצת, ומשום שמחת יו"ט, הא משום סברא אחת בלבד לא היו מתירין, עי' בדבריו.
והנה הגהת מרדכי (סי' תרנ"ז) כתב דכשם שהתירו לטלטל העור, כך מותר לטלטל הנוצות של עוף להצניען [אף דהוו מוקצה] משום שמחת יו"ט שלא ימנע מלשחוט, ופסק כוותיה הרמ"א (תצט. ג.). אבל הפרי חדש פליג דלא התירו בעור אלא בצירוף סברת דחזי למזגא עליה [כסברת הרשב"א], ובנוצות דלא שייך למזגא עלייהו לא התירו, אמנם מדברי המרדכי והרמ"א מוכח דלמסקנת הסוגיא סגי בסברת שמחת יו"ט בלבד. מיהו א"כ צ"ע מאי שנא דלעיל גבי חלבים לא התירו, וכדאמרינן דכיון דלא חזו למזגא עלייהו לא מוכחא מילתא, אלא צ"ל דגבי איסור עיבוד לכו"ע בעי תרתי, אך בטלטול מוקצה בעלמא כגון נוצות של עוף פליגי אי סגי בסברת שמחת יו"ט לחודה.
וראה עוד הגהות רעק"א בשו"ע שם, ומשנה ברורה (תצט. יב.).
<b>קמ"ל התירו סופן משום תחלתן דיו"ט אין דערב יו"ט לא:</b>
<b>נשחטה מערב יו"ט והופשט עורה ביו"ט:</b>
המגיד משנה (יו"ט ג. ד.), והב"י והב"ח (תצט. ג.) דקדקו מפירוש רש"י (ד"ה ואפילו מעי"ט) שכתב "שהופשט מבעוד יום", משמע הא הופשט ביו"ט אף שנשחטה הבהמה מערב יו"ט מותר ליתנו לפני הדורסן, ושלא כדעת הראשונים (רא"ש, טור, רשב"א) שאסרו כל שנשחטה מערב יו"ט אפילו הופשטה ביו"ט, דכיון שהיה יכול לשוחטו מערב יו"ט שוב אין לחוש שימנע משמחת יו"ט.
וכתב המגיד משנה שכדברי רש"י דייקא נמי שיטת הרמב"ם שם, וכן נקט הים של שלמה (סי' ל"א). אמנם יעוי' חי' הצל"ח שביאר כוונת רש"י איפכא, שאם לא הופשט מבעוד יום אסור להפשיטו ביו"ט. והב"ח כתב דנקטינן להלכה לאסור כשנשחטה מערב יו"ט. והמג"א (סק"ה) נסתפק שמא כשנשחטה סמוך לחשיכה שלא היה שהות להפשיט מבעוד יום שרי. ועי' שער הציון (אות ט"ו).
<b>תריסי חנויות וכו' מהו דתימא טעמייהו דב"ה משום דאין בנין ואין סתירה בכלים:</b>
<b>מחלוקת ראשונים אם משכחת בנין וסתירה בכלים, ונפק"מ לטעם איסור החזרת תריסין:</b>
הנה כיון דסברי ב"ה אין בנין וסתירה בכלים, מאי טעמא אסרו להחזיר תריסי בתים, וכן תריסי חנויות לולי סברת שמחת יו"ט - פירשו תוס' (ד"ה מהו דתימא) דחיישינן שמא יתקע, והוא לשון הגמ' בשבת קכב:
ויש להסתפק משום מאי יתחייב אם יתקע: דהנה חזינן שיטת תוס' בשבת דלכו"ע יש בנין בכלים כשעושה כל הכלי מעיקרו כמש"כ תוס' שם עד: (ד"ה חביתא), או כגון שעושה בדרך חיזוק ואומנות כמש"כ תוס' שם קב: (ד"ה האי מאן), ולפי"ז 'שמא יתקע' דהכא היינו שיתחייב משום בנין. ועל דרך זה אזיל בחי' בן הרמב"ן כאן.
ברם בתוס' לקמן כב. (ד"ה וב"ה) משמע דתליא בשני תירוציהם האם בנין גמור איכא בכלים [ועי' בדברינו שם], ולכאורה יש לדקדק לשון תוס' כאן "בעושה כלי שהוא חייב משום מכה בפטיש", משמע דאפילו עושה כלי גמור אינו חייב משום בונה, ולפי"ז 'שמא יתקע' דנקטו תוס' היינו שיתחייב משום מכה בפטיש.
וכן הוא שיטת רש"י בשבת קכב: שפירש 'שמא יתקע' דהתם ויתחייב משום מכה בפטיש, ומשמע דס"ל דבכל אופן לא מיחייב משום בנין בכלים, וכן מוכחא שיטת רש"י בשבת עד: [עי' תוס' שם ד"ה חביתא], וכן דייקא לשון רש"י כאן (ד"ה דאין בנין) "העושה כלי וכו' משום מכה בפטיש הוא דמחייב", ומשמע אפילו עושה כלי גמור. וכ"כ השטמ"ק כאן דלדעת רש"י מ"ד אין בנין בכלים סבר דכל עיקר איסור בנין הוא רק בבתים, ולא משכחת כלל בנין בכלים מן התורה.
ויש לעיין דלשיטה זו ראוי לפרש טעם איסור תריסי בתים [וכן דחנויות לולי סברת שמחת יו"ט] משום שמא יתקע דהוי מכה בפטיש, וכן פירשו הר"ן וחי' הרא"ה, אולם בדברי רש"י לעיל י. (ד"ה אף להחזיר) מבואר דהוא משום טירחא שלא לצורך, וצ"ע אמאי לא נקט משום חשש מכה בפטיש כשיטתו שפירשנו לעיל. ונראה דלא פליגי, אלא הר"ן והרא"ה קאי על תריסין שיש להן ציר מן הצד כדאיתא לקמן, ובהא אסרו אף ב"ה שמא יתקע דגם בכלים איכא משום מכה בפטיש, ורש"י קאי על פלוגתת ב"ש וב"ה כדאיתא לקמן דפליגי ביש להן ציר באמצע דלא שייך כה"ג תקיעה, ובהא שרו ב"ה בחנויות משום שמחת יו"ט, ואסרו דבתים משום טירחא שלא לצורך.
והר"י מלוניל פירש דביש להן ציר מן הצד גזרו ב"ה אטו דלתות בתים המחוברות לקרקע. וסברא זו הזכיר גם חי' המאירי, ורמז לזה השטמ"ק.
<b>מחזירין רטיה במקדש אבל לא במדינה:</b>
<b>איזה איסור דרבנן איכא דלכך התירו רק במקדש ולא במדינה:</b>
רש"י בעירובין קב: פירש גזירה שמא ימרח הרטיה דהוי ממחק דאורייתא. ודייקו תוס' שם (ד"ה מחזירין) מדברי רש"י דמשום רפואה ושחיקת סממנים ליכא למיחש, כיון שהיה עליו הרטיה מאתמול ואינו אלא מחזיר. אמנם כתבו תוס' דלפירוש הר"ר יוסף איכא תרתי: שחיקת סממנים וגזירת מירוח.
והנה רש"י בסוגיין (ד"ה וחזרת רטיה) הביא מימרא דהגמ' בשבת דהממרח רטיה בשבת חייב משום ממחק, ומשמע דכוונתו לפרש דבסוגיין נמי איסור חזרת הרטיה הוי גזירה משום ממרח, אולם מאידך רש"י לקמן (ד"ה מהו דתימא) פירש דהוא גזירה משום שחיקת סממנים. ופירש מהרש"ל כוונת רש"י בהביאו ההיא דממחק, לומר דאדרבה הכא שאינו אלא מחזיר הרטיה לא שייך בהא ממחק שהוא אב מלאכה אלא משום שחיקת סממנים גרידא כדפירש לקמן. והב"ח מחק זה מדברי רש"י, וכן ליתא ברש"י שעל הרי"ף. וראה עוד מש"כ הצל"ח וראש יוסף בביאור דברי רש"י.
<b>מהו דתימא טעמא מאי משום דאין שבות במקדש אפילו כהן דלאו בר עבודה הוא קמ"ל:</b>
<b>מדוע לא הותר האי שבות במקדש:</b>
כתב רש"י עירובין קב: (ד"ה כאן וכאן) "והכא ליכא למימר אין שבות במקדש [ליתן רטיה לכתחילה], דהא ודאי האי שבות לאו צורך גבוה הוא אלא לצורך עצמו", ומבואר מדבריו דלא הותר לכהן דלאו בר עבודה משום שלא הותר שבות במקדש אלא לצורך עבודה לגבוה. אולם שאר הראשונים (רשב"א וחי' הרא"ה כאן, וריטב"א עירובין קא:) פירשו סתמא, דהכא לא הותר משום דיש שבותים שלא התירו במקדש. וכ"כ תוס' שבת קכג: (ד"ה לא) דכמה שבותים מצינו שגזרו במקדש לצורך לפי שהיו מחללים את השבת.
וראה עוד קושית מהרש"א, ומש"כ בזה חי' הצל"ח, הגהות מצפה איתן, וחי' מנחת שלמה.
<b>מהו דתימא טומאת עם הארץ ברגל כטהרה שויוה רבנן -</b> כתב החסדי דוד (תוספתא נדה ה. ב., בסו"ד) דלאו דוקא ברגל עצמו שוינהו כחברים, אלא משעה שנועדו ובאו לירושלים דמסתמא היו נטהרים קודם לרגל, וכגון בחג הסוכות שהיו באין עוד קודם יוהכ"פ. והוסיף לחדש דלאו דוקא ברגל, אלא כל דאיכא כנופיא גדולה של העם שוינהו כטהרה.
ובעיקר גדרי דין טומאת עם הארץ ושיטות הראשונים בזה - יעוי' בספרינו 'איזהו מקומן' עמ"ס נדה לדף לג:, וע"ע בספר ברכת אברהם כאן.
<b>הנך נמי פלוגתא נינהו, בית שמאי במקום בית הלל אינה משנה -</b> צ"ע למפרשים לעיל דמוחלפת השיטה היינו ההיא דחזרת תריסין [עי' תוס' לעיל ט: ד"ה אמר ר"י], נמצא דב"ה לחומרא וב"ש הן דשרו חזרת תריסין, והדרא קושיא לדוכתה דבפלוגתא לא קמיירי - עי' מהרש"א, מהר"ם, ומהר"ם שיף.
<b>אמר אביי בשיש להן ציר מן הצד דברי הכל אסור, אין להן ציר כל עיקר דברי הכל מותר, כי פליגי בשיש להן ציר באמצע:</b>
טעם האיסור לכו"ע כשיש להן ציר מן הצד - לב"ש משום דסברי יש בנין בכלים, ולב"ה אף דאין בנין בכלים אסור משום שמא יתקע דהוי בונה או מכה בפטיש כשיטות המפרשים שכתבנו לעיל (ד"ה תריסי חנויות).
והר"י מלוניל פירש דיש להן ציר מן הצד גזרו ב"ה אטו דלתות בתים המחוברות בקרקע. וסברא זו הזכיר חי' המאירי, ורמז לזה השטמ"ק.
וביש להן ציר באמצע - פירשו הראשונים דטעמא דב"ש דגזרו ואסרו אטו יש להן ציר מן הצד, וב"ה לא גזרו דהוי גזירה לגזירה.
והנה מדברי הר"ן מבואר דביש ציר באמצע לא שייך תקיעה, אך הרשב"א בעבודת הקדש כתב שאם תקע הרי זו מלאכה גמורה. ועי' בזה ביאור הלכה (סוס"י תקי"ט ד"ה אסור).
<h4>רש"י</h4>
<b>ד"ה התם - ומליחה מאבות מלאכות היא בדבר שיש בו עבוד -</b> עי' חי' הצל"ח מה הוצרך רש"י לזה דוקא כאן.
<b>ד"ה בבת אחת - דחד טרחא לכולהו -</b> עי' בדברינו בגמ' ד"ה ד"ה אר"י אמר שמואל, אות א'.
<b>ד"ה וחזרת רטיה - בשבת פרק כ"ג אמרו הממרח רטיה בשבת חייב משום ממחק -</b> עי' בדברינו בגמ' ד"ה מחזירין רטיה.
<b>ד"ה ורחבא אמר ר' יהודה - י"מ ספק משמיה דר"י נשיאה ספק משמיה דרב יהודה -</b> כן פירש הר"ח בסוכה מה., וראה על דרך זה בחי' המאירי כאן, וכן הוא פי' רש"י גופיה בפסחים נב:, וביאר מהר"ם הספק דאי אמר משמיה דר"י נשיאה היה לו לומר 'נשיאה', ואי משמיה דרב יהודה היה לו לומר 'רב יהודה' ולא 'רבי'. ובברכות לג: הוסיף רש"י (ד"ה כרחבא) דהספק הוא גם שמא משמיה דר' יהודה בר אלעאי, ועי' מנחת שלמה כאן.
והשטמ"ק כתב דגירסת הרמב"ן הרא"ה והריטב"א 'אמר רב יהודה', ולא גרסי כלל 'רחבא'.
<b>ועוד כי אמרינן בעלמא דדייק וגמר שמעתתא מפומיה דרביה כרחבא דפומבדיתא הול"ל דאפי' ספיקי דגברי גריס -</b> בתוס' מבואר יותר משמיה דרש"י: דהא דאיתא (ברכות לג: פסחים נב:) דרחבא הוה דייק ודמר שמעתתא מפומיה דרביה, היינו שהיה שונה 'סטיו' בלשון רבו ולא 'אצטבא' כלשון משנה, וכן פי' רש"י בברכות לג:, אך בפסחים נב: סותר עצמו, ופירש כיש מפרשים שדחה הכא דהיה מדקדק בשמועתו ממי קבלה.
<b>ד"ה ואפילו מעי"ט - שהופשט מבעוד יום -</b> עי' בדברינו בגמ' ד"ה קמ"ל התירו.
<b>ד"ה מהו דתימא - שבות הוא שגזרו חכמים בכל רפואות גזירה משום שחיקת סמנין -</b> עי' תוס' עירובין קב: ד"ה מחזירין. וראה בדברינו בגמ' כאן ד"ה מהו דתימא.
<h4>תוס'</h4>
<b>ד"ה מערים - וכן רגילין העולם שמערימין ואוכלין מעט מן התרנגולת ואוכלין הכבד:</b>
<b>א.</b> בתוס' ר"פ איתא שמולחים כל התרנגולת ואוכלין ממנה הכבד, והיינו כמימרא דרב אדא שהיה מערים ומולח הכל, וצ"ע מה מהני מליחה לכבד דבעי ליה צליה, מיהו הב"ח גריס בתוס' "שמערימין וצולין", וכן איתא בהגהות אשר"י בשם תוס'.
ויש לעיין הלא כתבו תוס' לקמן יז: (ד"ה ובלבד) שרק איסור דרבנן דעיבוד אוכלין התירו ע"י הערמה משום שמחת יו"ט, ולא איסור תורה דבישול וצליה.
<b>ב.</b> הנה רב יהודה ורב אדא שרו כגון כשצריך מיהא לחתיכה אחת, ותוס' הקילו טפי ושרו אפילו דא"צ כלל לצורך היום, ואוכל מעט כדי להערים להתיר, ונחלקו הפוסקים אי קי"ל כהאי קולא - עי' משנה ברורה (תקג. ז.), ושער הציון (יד-טו).
<b>ומיהו ה"ר שמואל היה אומר היינו דוקא קודם אכילה אבל אחר אכילה לא -</b> עי' ב"ח (סוס"י ת"ק) בדעת הרא"ש והטור שלא הביאו דין זה. והרמ"א (תק. ה.) הביא זאת להלכה, ועי' משנה ברורה (סקכ"ד).
<b>ד"ה מהו דתימא - ותימה הא קי"ל אין בנין וסתירה בכלים י"ל מ"מ אסור שמא יתקע -</b> עי' בדברינו בגמ' ד"ה תריסי חנויות.
<h3>דף יב.</h3>
<h4>מתני'</h4>
<b>ב"ש אומרים אין מוציאין וכו' ולא את הלולב -</b> צ"ע לדעת ב"ש דאין מוציאין לולב אפילו לצאת בו למצותו, אמאי לא אסרו נטילתו ביו"ט ראשון שמא יעבירנו ד' אמות ברה"ר כשם שאסרו בשבת שבחג. ותירץ השאגת אריה (סי' ע' וסי' ק"ז) וכן בטורי אבן (ר"ה כט:) שגזרו רק בשבת לפי דחמירא באיסור סקילה, ולא גזרו ביו"ט דאיסור לאו גרידא. וסברא כעי"ז איתא ביבמות קיד., ועי"ש סוף קיט. ובגליון הש"ס שם.
עוד תירץ הטורי אבן הנ"ל דלא גזרו בשופר ולולב ביו"ט דא"כ בטלת מצותן, אבל בשבת גזרו דאכתי אפשר לקיים בחול.
וראה עוד הגהות רי"א חבר כאן, הגהות פורת יוסף (ר"ה כט:), פמ"ג (במשב"ז תקפח. ה.), אחיעזר (ח"ג סי' ה'), וקהלות יעקב (ר"ה סי' כ"ג).
<h4>גמ'</h4>
<b>דאי בית הלל הא אמרי מתוך שהותרה הוצאה לצורך הותרה נמי שלא לצורך:</b>
<b>קובץ בענין 'מתוך שהותרה':</b>
<b>א] מקור הדין:</b>
<b>א.</b> כתב המגיני שלמה, וכן הפני יהושע משמו, דדרשינן קרא הכי: "אך אשר יאכל לכל נפש" - כלומר מלאכות שהותרו לצורך אוכל נפש, "הוא לבדו יעשה לכם" - כלומר הותרו לכל צרכיכם, דאי רצון התורה להתיר אוכל נפש בלבד, הו"ל למכתב "אך אוכל נפש יעשה לכם".
וכן פירש הראש יוסף (ריש יב.), והוסיף דרש"י מפרש שבא הכתוב להתיר כל המלאכות לגמרי אף שלא לצורך כלל, אך לתוס' ושאר הראשונים הכי פירושא דקרא: "הוא לבדו יעשה <b>לכם</b>" להנאתכם ולצורך היום קצת, עי' בדבריו.
ועל דרך זה בשטמ"ק (כתובות ז.) בשם שיטה ישנה וז"ל "כל אותן מלאכות שהותרו לצורך אכילה לא היו בכלל 'לא תעשה מלאכה', והאי דכתב רחמנא 'אשר יאכל לכל נפש' לסימנא בעלמא הוא דכתביה, שכל המלאכות הצריכות לאכילה יהיו מותרות ביו"ט ובלבד לצרכי ישראל".
<b>ב.</b> בשטמ"ק הנ"ל הביא בשם הראב"ד שילפינן מדכתיב "הוא לבדו יעשה <b>לכם</b>", ודרשינן תיבת 'לכם' לומר שמלאכות שהותרו לצורך אוכל נפש הותרו גם לכל הנצרך לכם לצורך היום.
<b>ג.</b> המלאכת יו"ט (סי' ב' אות ה') פירש והוכיח מדברי הר"ן פ"ב דביצה שמלאכת אוכל נפש ביו"ט הוי הותרה ולא דחויה, ולכך סבר הר"ן דשרי אפילו דאפשר לעשותה מערב יו"ט, ומדברי הראב"ד פ"א דתמיד מוכח דסברת "הואיל ואישתרי אישתרי" אמרינן רק היכא שהותר הדבר כמו ביפת תואר, ולא היכא דהוי דחויה כמו בדין עשה דוחה ל"ת, הלכך גם גבי אוכל נפש הואיל והוי 'הותרה' אמרינן דהותר נמי שלא לצורך כעין סברת "הואיל ואישתרי אישתרי". ועי' חי' מנחת שלמה שהרחיב בזה ד'מתוך' הוא היתירא ולא דחויה.
<b>ד.</b> סברא נוספת דקדק המלאכת יו"ט (סי' ג' אות ט' ואילך) מדברי היראים (השלם סי' ש"ד), דאין הכוונה דמתוך שהותרו מלאכות לצורך אוכל נפש הותרו גם שלא לצורך, אלא ר"ל שבהיתר אוכל נפש גופיה למדנו שאמרה תורה דה"ה כל שאר הנאות הגוף או צרכי מצוה מותרין. ועי' שפירש כן גם כוונת החינוך (מצוה רח"צ), והמנחת חינוך שם (סק"ח) הניח דברי החינוך בצע"ג שלא ראה כן בשום מקום, ובתועפות ראם על היראים שם (סקי"ח) נתפלא על המנ"ח שלא ראה דברי היראים.
וכתב המלאכת יו"ט דלפי"ז נמצא לכאורה נפק"מ לדינא, דלשיטת שאר הראשונים רק אותן מלאכות שהותרו לצורך אוכל נפש הותרו נמי ב'מתוך' שלא לצורך אוכ"נ, אך לשיטת היראים והחינוך הותרו לצורך מצוה או הנאת הגוף כל המלאכות ואפילו קצירה וטחינה שקודם לישה, עי' שהאריך להקשות מן הסוגיות על שיטה זו והניחה בצע"ג.
ובקהלות יעקב (סי' י"ז) גם נקט לפרש הכי דעת היראים והחינוך, וביאר שזו גם שיטת הרמב"ם בפי' המשנה (לקמן כא:) שפירש טעם היתר לעשות מדורה ביו"ט להתחמם ולרחוץ דהוי בכלל אוכל נפש, ולא כשאר הראשונים שפירשו הטעם משום 'מתוך', ופירש דלדברי הרמב"ם חד טעמא הוא, דגם סברת 'מתוך' היא בכלל היתר אוכל נפש גופיה, עי' שהרחיב בביאור שיטה זו.
<b>ב] שיטות הראשונים מה הותר ב'מתוך':</b>
<b>א.</b> שיטת רש"י דהותרו מן התורה אף מלאכות שלא לצורך כלל, אלא שרבנן גזור בדליכא צורך. וכתבו השטמ"ק והרש"ש דהכרחו דרש"י מהא דאמרינן לקמן דהמבשל גיד הנשה ביו"ט לדעת ב"ה אינו לוקה דמתוך שהותרה לצורך וכו', והא בישול גיד הנשה אין בו צורך כלל דאסור הוא באכילה. ותוס' לקמן ריש ע"ב דחקו בזה דמ"מ כיון שדעתו לאוכלו חשיב צורך.
ותוס', הרא"ש (סי' י"ח), הרשב"א, וחי' הרא"ה הרבו בקושיות מן הסוגיות על שיטת רש"י, ובישוב הקושיות - יעוי' שטמ"ק, מגיני שלמה, קרבן נתנאל (אות ל'), אמרי בינה (יו"ט סי' א'), פני יהושע, צל"ח, ונשמת אדם (צה. ב.). ובמלאכת יו"ט הרחיב הרבה לדון ולישב שיטת רש"י - עי"ש סי' יד-יח (אות מ' והלאה), סי' כ"ב (אות ע"ב), וסי' כו-כח.
וכשיטת רש"י - כ"כ השלטי גבורים בשם הריא"ז, ועי' בשטמ"ק שכן שיטת רבו, וכתב הר"ן שאף דברי הרי"ף מטין כן, והמגיד משנה נקט שכן גם שיטת הרמב"ם.
והאם לשיטת רש"י אסרו מדרבנן כל שאין לו צורך ביו"ט, או רק כגון אבנים שהן מוקצין אך לא דבר שיש לו תורת כלי - עי' בדברינו על רש"י ד"ה אלא מדלא אפלוג.
<b>ב.</b> תוס', חי' הרא"ה, וחי' בן הרמב"ן נקטו בשם הר"ח דהותרה רק לצורך מצוה, כגון הנך דמתני' לולב למצותו, קטן למולו, וס"ת לקרות בו. וראה בחי' בן הרמב"ן וחי' הרא"ה שהרבו בקושיות על שיטת הר"ח, דמכמה סוגיות מוכח שא"צ דוקא צורך מצוה.
והרשב"א עירב פירוש ר"ח ור"ת דבסמוך, ויש להסתפק אם כוונתו שאף הר"ח לא נתכוין לצורך מצוה דוקא, או שנקט הרשב"א צד השוה דתרוייהו בעו צורך קצת ודלא כפירש"י, ולא נחית לחילוק שביניהם.
<b>ג.</b> תוס' בסוגיין, ותוס' כתובות ז. בשם הר"י, והרא"ש כאן בשם ר"ת פירשו דכל שהוא לצורך קצת שרי, וכגון קטן לטיילו. וכן נקטו שאר הראשונים - בעל המאור, רשב"א, חי' בן הרמב"ן, חי' הרא"ה, וחי' המאירי, וכן הרחיב הרמב"ן בשבת קכד:, וכן פסק הטור (ריש תקי"ח). ובדעת השו"ע והרמ"א - עי' ביאור הלכה (ריש תקי"ח), ומסיק דלהלכה יש לנקוט כדעת המחמירין.
<b>ד.</b> בשו"ת כתב סופר (סי' ס"ו) כתב דהותר מיהא לצורך הנאה השוה לכל נפש, וחקר אי אזלינן בהא אחר הפעולה או אחר תכלית הענין, ונפק"מ כגון לעשות מלאכה לרפואת חולה, דהפעולה אינה שוה לכל נפש שהרי בריאים אינם צריכין לזה, אך התכלית שוה לכל נפש דכל נפש צריכה בריאות, עי' בדבריו. וראה בחי' מנחת שלמה שדן בענין הוצאת דברים שהן למפונקים בלבד או שאין שוין לכל נפש.
<b>הוצאה לצורך נכרי:</b> כתבו תוס' כתובות ז. דנראה שאסורה, עי' בדבריהם. וראה בזה שו"ע ורמ"א (תקיח. ב.), ושער הציון (אות כ"ב), והרחבה בביאור הלכה ריש סי' תקי"ב.
<b>הוצאה לצורך מצוה דרבנן:</b> תוס' כתובות ז. כתבו דאין שורפין חמץ ביו"ט משום טלטול מוקצה, אך אין לומר דאיירי שביטלו, דמ"מ מדרבנן איכא מצוה לשורפו והוי צורך היום. ומבואר מדבריהם שצורך היום דמצוה דרבנן שרינן נמי ב'מתוך'. אולם השאגת אריה (סי' ק"ח) נקט דאין אומרים 'מתוך' משום מצוה דרבנן כיון שמן התורה הוה שלא לצורך כלל. ונקט לפי"ז לאסור להוציא לולב דרך רה"ר לצורך קטן או לצורך הנענועים בהלל לאחר שיצא בו. ועי' מלאכת יו"ט (אות פ"ט), וביאור הלכה (תקיח. א. ד"ה הצריכים).
<b>הוצאת מפתח:</b> הרא"ש עפ"י הירושלמי והטור (סי' תקי"ח) נקטו היתר להוציא מפתח שסוגר בו אוכלין, משמע דוקא משום דאיכא צורך יו"ט דאוכל נפש, אך הביא הב"י בשם הסמ"ק ורבינו ירוחם דשרו אף הוצאת מפתח הנועל דברים שלא לצורך היום, ואפילו כגון מעות שירא שמא יגנבום, דחשיב נמי צורך קצת. והשטמ"ק הביא הכי בשם הריטב"א והרא"ה שדקדקו כן מדברי התוספתא. וכן פסק הרמ"א (ריש תקי"ח), והסכים לזה הב"ח (סק"ד), אולם הט"ז (סק"א) פקפק בזה כיון שרוב הפוסקים לא סברי הכי, וכתב דאף שכבר הורה זקן הרמ"א להקל, מ"מ כל בעל נפש יחמיר על עצמו. וכ"כ המשנה ברורה (סק"ו) דנכון לנהוג כמחמירין. וראה עוד בפמ"ג בפתיחה (פ"א אות ח'), ומלאכת יו"ט (אות פ"ז).
וראה עוד בחי' מנחת שלמה כאן שדן לענין הוצאת חפצים מפני שצריך למקומן, דהפני יהושע נקט דחשיב שלא לצורך כלל, והגרשז"א השיג על דבריו. וכן דן לענין הוצאה עבור ספק אם יש בו צורך, כגון להוציא ספר שספק אם יעיין בו, או להביא לולב שהוא ספק כשר או ספק אם יזדקקו לו. וראה בהרחבה בפסקי תשובות לסי' תקי"ח.
<b>ג] שיטת הרמב"ם מה הותר ב'מתוך':</b>
הרמב"ם (יו"ט א. ד.) כתב וז"ל "כל מלאכה שחייבין עליה בשבת, אם עשה אותה ביו"ט שלא לצורך אכילה לוקה, חוץ מן ההוצאה מרשות לרשות וההבערה שמתוך שהותרה הוצאה ביו"ט לצורך אכילה הותרה שלא לצורך אכילה וכו', וכן מותר להבעיר אע"פ שאינו לצורך אכילה, ושאר מלאכות כל שיש בו צורך אכילה מותר כגון שחיטה ואפיה ולישה וכיו"ב, וכל שאין בהן צורך אכילה אסור כגון כתיבה ואריגה ובנין וכיו"ב".
והנה משמעות דבריו שלא התירו משום 'מתוך' אלא הוצאה והבערה, ותמהו חי' המאירי וחי' בן הרמב"ן ואחרונים רבים: דבסוגיין איתא בהדיא דאמרינן 'מתוך' גם לענין שחיטה ובישול, ועוד דהא בכתובות ז. אמרינן 'מתוך' לענין עשיית חבורה דהיינו איסור שוחט ונטילת נשמה, ועוד שהרמב"ם סותר דבריו מסיפא לרישא, שבסוף דבריו משמע דרק מה שאין בו צורך אכילה אסור הא שחיטה ובישול שרי ב'מתוך', ודלא כריש דבריו שהתיר רק הוצאה והבערה.
וביאר המגיד משנה, והביאו דבריו הב"י והגר"א (ריש סי' תצ"ה): שהרמב"ם נקט הוצאה והבערה לרבותא דאפילו בהא שרינן 'מתוך', וכלל הענין - דמלאכות הנעשות בגוף המאכל כגון שחיטה ובישול פשיטא דאמרינן בהו 'מתוך', ומאידך שאר מלאכות דלא שייכי כלל באוכלין כגון כתיבה אריגה ובנין אסורין אפילו עשאן לצורך אוכל נפש, ואשמעינן הרמב"ם דהוצאה והבערה גם שייכי באוכלין ואמרינן בהו 'מתוך', וביאר המגיד משנה דהוצאה סברא היא שישנה גם באוכלין ומשקין, והבערה איתא בירושלמי דילפינן מקרא דכתיב 'ביום השבת' משמע למעט יו"ט דשרי.
והרחבה בדברי המגיד משנה אליבא דהרמב"ם וביאורן - יעוי' במג"א (ריש סי' תקי"ח), ומחצית השקל שם, ביאור הגר"א (תצה. א.), שער המלך (יו"ט א. ד.), ופני יהושע בסוגיין.
והלחם משנה הרבה להקשות מסברא ומסוגיות הגמ' על ביאור המגיד משנה, ויישב מקצת הקושיות. ועוד בישוב קושיותיו - יעוי' במרכבת המשנה, קהלת יעקב, ומעשה רקח. וראה בנשמת אדם (כלל פ' ד"ה ואמנם) שכתב לבאר דברי הרמב"ם קצת באופן אחר מפירוש המגיד משנה, ותירץ בכך קושיות הלחם משנה.
ברם מדברי חי' המאירי וחי' בן הרמב"ן מבואר שהבינו דברי הרמב"ם כפשוטם שרק בהוצאה והבערה אמרינן 'מתוך', וכתב המאירי דנראה הטעם ששחיטה ובישול ואפיה אין עניינם מצוי אלא לצורך אכילה, אבל הוצאה והבערה צריכות הן תמיד להרבה דברים שאין בהן צורך אכילה. אך לא יישב הסוגיא והקושיות לשיטת הרמב"ם, ומ"מ מסיק שלא כדברי הרמב"ם.
והראש יוסף בסוגיין, וכן בפתיחה לפמ"ג (ח"א פ"א ז-ח) הביא גם דעת הפרי חדש (סי' תצ"ה) שדברי הרמב"ם כפשטם, דבהוצאה דוקא שרי 'מתוך' הואיל ומלאכה גרועה היא, [והפמ"ג גופיה פירש לפי שבהוצאה הוא מוציא האוכלין עצמן לאכילה, משא"כ שחיטה ובישול שהן רק תיקון והכשר האוכלין], והבערה משום דגלי קרא 'ביום השבת', וכן במשניות הוזכר רק הוצאה והבערה [הוצאה במתני' דילן, והבערה במתני' לקמן כא:], וס"ל להרמב"ם דאף שסוגיין אכן סברה דאף שחיטה ובישול הותרו, יש סוגיות דסברי שהותרו רק הוצאה והבערה ופסק הרמב"ם כהנך סוגיות, עי' בפר"ח ובפמ"ג בהרחבה, ועל דרך זה באבן האזל (יו"ט א. ד.).
וראה עוד ערוך השלחן (תקי"ח טו-יז), אמרי בינה (יו"ט סי' א'), מרומי שדה, קהלות יעקב (פסחים סי' מ"א), וחידושי בתרא (אות צ"ח).
ובדעת הטור (ריש תקי"ח) - עי' בב"י שפירש דבריו כפי דרך המגיד משנה, וכעי"ז נקט בביאור הגר"א, אך הב"ח נקט שדעת הטור דבכל מלאכות אוכל נפש אמרינן 'מתוך', אלא שלדידן בזמן הזה נפק"מ רק בהוצאה והבערה, עי' בדבריו.
ולהלכה - השו"ע (תקיח. א.) הזכיר סברת 'מתוך שהותרה לצורך' רק על הוצאה, אך המשנה ברורה (סק"א) כתב דה"ה הבערה ושחיטה ואפיה ובישול שהם מלאכות השייכות לאוכל נפש.
<b>ד] 'מתוך' מתולדה לאב:</b>
תוס' שבת צה. (סוד"ה והרודה) נקטו דאמרינן 'מתוך' שהותר לגבן גבינה ביו"ט הותרה נמי מן התורה מלאכת הבונה לצורך יו"ט כגון שנפל ביתו ביו"ט, אלא שאסור מדרבנן משום עובדא דחול. ותוצאות חיים (ה. ד.) דקדק מדברי תוס' דאמרינן 'מתוך' מתולדה לאב, דהיינו מ'מגבן' שהוא תולדה לאב שהוא הבונה, והקשה על דבריהם. וכן בחי' חת"ס כאן, ואבני נזר (או"ח סי' תי"ב) נקטו דלא אמרינן 'מתוך' מתולדה לאב.
וכתב הפני יהושע שלדעת הרמב"ם (יו"ט א. ד.) הבונה ביו"ט מחייב מלקות ולא אמרינן 'מתוך', והיינו טעמא לפי שדוקא המגבן גבינה לאוצר לייבש ולהצניע ימים רבים חייב משום בונה, דדמי לבנין העשוי לימים רבים, אבל גבינה שהותרה עשייתה לצורך יו"ט היינו כדי לאכול לאלתר, וכה"ג לא שייך לחייב משום בונה כלל דלא גרע מבונה ע"מ לסתור מיד, וממילא לא מצינו שהותר בנין לצורך אוכל נפש ביו"ט, וליכא למימר במלאכה זו 'מתוך'. וראה עוד בפני יהושע בשבת שם.
<b>ה] מתוך מהדיוט לגבוה:</b>
לכאורה נחלקו בזה תוס' והרשב"א וחי' הרא"ה - יעוי' בדברינו בסמוך ד"ה הכא נמי, ובדברינו על תוס' לקמן יט. ד"ה אמר עולא.
<b>ו] 'מתוך' במכשירי אוכל נפש:</b>
הקשו הפני יהושע וקובץ שיעורים (אות מ"ג) הא קי"ל (לקמן כח:) כר' יהודה דמכשירי אוכל נפש נמי שרי ביו"ט, וא"כ תימה דלדבריו אין לך מלאכה האסורה ביו"ט, דכל המלאכות שייכי למכשירי אוכל נפש, כגון שפוד שנרצף וגריפת תנור דהוי בונה וסותר [לבר מזריעה דלא שייכא לצורך היום]. ותירצו דכיון דלר' יהודה לא שרי מכשירין אלא כשא"א לעשותן מערב יו"ט כדדריש מקראי, ודאי לא נאמר בהן 'מתוך', אלא במלאכות המותרות לגמרי ואפילו אפשר לעשותן מערב יו"ט.
מיהו צ"ע לר' אליעזר דשרי מכשירי אוכל נפש אף שאפשר לעשותן מערב יו"ט, נימא 'מתוך' וא"כ בטלי איסור מלאכות ביו"ט. והתינח לשיטת תוס' בשבת (סוף קלז:) דאף ר"א מודה בדאורייתא דמכשירין שאפשר מבעוד יום אסורין, אך קשיא לשיטת תוס' שבת צה. (ד"ה והרודה) דר"א שרי בכל גווני. ויתכן דהלא ר' אליעזר גופיה 'שמותי' הוא, ושיטת תוס' בנדה ז: עפ"י הירושלמי דהיה מתלמידי שמאי, [ורש"י גופיה בשבת קל: הביא ירושלמי זה, ועי' ערוך לנר וחי' חת"ס בנדה שם], וא"כ ס"ל כב"ש דלא אמרינן 'מתוך'.
והנשמת אדם (כלל פ' סק"א) הקשה על הפני יהושע הלא ודאי לא הותרו לר' יהודה כל המכשירין, אלא רק מכשירי אוכל נפש ממש, ומשמע מדבריו דאכן במכשירי אוכל נפש ממש למאן דשרי אמרינן 'מתוך' והותרו אף שלא לצורך. וכן נקט הפמ"ג בפתיחה ליו"ט (פ"א אות י"ג). וכן נראה מדברי תוס' כתובות ז. (ד"ה אמר ליה) והרא"ש לקמן פ"ב (סי' י"ט) שפירשו הא דכיבוי הנר מפני בעילה אסור (לקמן כב.) ולא מתירין משום 'מתוך', לפי שהכיבוי הוי כמו מכשירין דאסורין אפילו באוכל נפש, וכדמוקמינן לקמן כרבנן דלא שרו מכשירין, משמע הא לר' יהודה דשרי מכשירין לצורך אוכל נפש ה"ה דאמרינן בהו 'מתוך' ומותר לכבות לצורך בעילה.
והנה לדעת חכמים דלא שרו מכשירי אוכ"נ מבואר מתוס' והרא"ש בהאי תירוצא דפשיטא דלא אמרינן 'מתוך' במכשירין, דאף שבמלאכה גופה אמרינן 'מתוך' במכשירין לא אמרינן הואיל והתורה מיעטתן בהדיא, וכ"כ שער המלך (ריש הלכות יו"ט). אמנם בהגהות רעק"א על שער המלך [נדפס גם בחי' רעק"א כתובות ז.] נקט דתליא בשני תירוצי תוס' והרא"ש הנ"ל, עי' בדבריו.
וראה עוד בענין זה - בשער המלך הנ"ל, אבני נזר (או"ח סי' תט-תי), קהלות יעקב (סי' כ"א), והרחבה רבה במלאכת יו"ט סי' ב' (אות ו'), וסי' יא-יב (אות לח-מ), וסי' ל' (אות צ') והלאה.
<b>ז] האם מאן דלית ליה 'מתוך' לית ליה 'הואיל':</b>
בפסחים מו: פליגי רב חסדא ורבה אם האופה מיו"ט לחול לוקה, דרבה סבר דאמרין הואיל ומיקלעי ליה אורחים חזי ליה, ורב חסדא לית ליה סברת הואיל. וכתבו הרמב"ן ורשב"א וחי' הר"ן (שבת לט:) דמאן דלית ליה 'מתוך' כל שכן דלית ליה 'הואיל', וכן נראה שהבין גליון הש"ס בדברי התוס' שבת שם (ד"ה אלא א"כ).
והקשה גליון הש"ס הא בפסחים מז: הקשה אביי לרבה מהמבשל גיד הנשה בחלב חייב חמש וכו', דאי אמרינן 'הואיל' לא ליחייב אהבערה הואיל וחזי ליה לצרכו, וכתבו תוס' שם דהא בסוגיין דביצה אמר ר' יוחנן דלב"ה דאית להו 'מתוך' לא לוקה על הבערה ובישול וברייתא דהמבשל גיד ב"ש היא, וא"כ מדמקשינן מינה בפסחים על רבה ש"מ דרבה אית ליה סברת 'הואיל' אף אליבא דב"ש ודלא כדברי הראשונים. וראה עוד בשו"ת רעק"א (ח"א סי' י"ז), ובדרוש וחידוש (מערכה ז' ד"ה האמנם), ובתוס' רעק"א למשניות כאן (אות ט"ז) שהוסיף להקשות ולדון בזה.
ובישוב דברי הראשונים - יעוי' אמרי בינה (יו"ט סי' ג') עפ"י דברי השטמ"ק בסוגיין, אבני נזר (או"ח סי' ת"ז), חי' חזון יחזקאל שבת שם, ובציוני המהדירים לספרי הראשונים בשבת שם. וראה עוד בשאגת אריה (סי' ק"ח), וקהלות יעקב (פסחים סי' מ"א).
<b>ח] 'מתוך' במלאכות שהותרו משום דחיה:</b>
בדברי הטורי אבן (חגיגה דף י"ח) נמצא חידוש, שאמרינן 'מתוך' לא רק ממלאכות שהותרו לצורך אוכל נפש, אלא גם ממלאכות גמורות שהותרו ע"י דחיה כגון עשה דוחה ל"ת, כדוגמת חרישה שהותרה לכיסוי דם ציפור. ותמהו עליו האור שמח (יו"ט א. ד.) ומלאכת יו"ט (סי' ה'), וכן הקשו בדברי הירושלמי דפירקין (ה"ג) דגם משמע הכי. וראה במלאכת יו"ט שהרחיב בזה (אות טז-כד).
<b>ט] מדוע לא הותרו תחומין מטעם 'מתוך', ומאי שנא מהוצאה:</b>
עי' בדברינו במתני' לקמן לט: ד"ה מי שהיו, אות א'.
<b>הכא נמי מתוך שהותרה שחיטה לצורך הותרה נמי שלא לצורך:</b>
<b>א] צ"ע איך אמר עולא לקמן יט. דאף לדעת ב"ה נדרים ונדבות אין קרבין ביו"ט, הלא סברי ד'מתוך' הותרה שחיטה אף שלא לצורך:</b>
<b>א.</b> תוס' כאן (ד"ה השוחט) וחגיגה ז: (ד"ה עולות) תירצו דב"ה אליבא דעולא דרשי 'לכם ולא לגבוה', ומהני סברת 'מתוך' דלא נימא אהדריה קרא לאיסורא וילקה, אלא הוי לאו הבא מכלל עשה גרידא דאין לוקה.
<b>ב.</b> בעל המאור והרשב"א נקטו דאליבא דמ"ד נדרים ונדבות אין קרבין ביו"ט אפילו לב"ה לוקה, אלא דסוגיין אתיא כמ"ד נדרים ונדבות קרבין ביו"ט לב"ה. ומשמע לדבריהם דלמ"ד אין קרבין ביו"ט לא מהני כלל סברת 'מתוך', דהקרבת נו"נ חשיבא כאינה צורך יו"ט כלל. [ותוס' (סוד"ה ה"ג) נקטו דחשיב צורך קצת שלא יהא שלחנך מלא ושלחן רבך ריקן]. וראה בראב"ד שהשיג על דברי בעל המאור ופירש כתוס'.
ובאבני נזר (או"ח סי' ת"ה ח-י) ביאר דעת הרשב"א דלצורך גבוה לא אמרינן 'מתוך' ודלא כשיטת תוס'. ועי' בזה בדברינו על תוס' לקמן יט. ד"ה אמר עולא.
<b>ג.</b> בחי' המאירי כאן, וכן בחי' הרא"ה לקמן יט. בהרחבה, ובשטמ"ק שם בקצרה פירשו במהלך ראשון על דרך תוס', אך נקטו דסברת 'מתוך' מהני לב"ה שמדאורייתא שרי לגמרי הקרבת נו"נ ביו"ט, אלא דמ"ד שאינן קרבין ביו"ט סבר שמדרבנן אסרוה, דהואיל ויכול להקריבן קודם ואחר הרגל חשיב כאינו צורך יו"ט וכדבר שאין שוה לכל נפש. אך מסקי הרא"ה והשטמ"ק דיותר נראה כדברי בעל המאור והרשב"א. וראה עוד בדברינו לקמן יט. ד"ה אמר עולא, אות א'.
והנה לשיטה זו צ"ע הלא לקמן כ: הוכיח רב הונא בהדיא דנדרים ונדבות מדאורייתא אין קרבין ביו"ט - עי' בדברינו שם (ד"ה אמר רב הונא, אות ב') משמיה דחי' הרא"ה.
וראה עוד מש"כ באבני נזר (או"ח סי' תי"א) לישב קושית תוס' והראשונים.
<b>ב]</b> הקשה הפני יהושע הלא שיטת הרמב"ם דחובל ועושה חבורה ומוציא דם חייב משום דש [עי' בדברינו לקמן כג. ד"ה ת"ר איזהו, אות ב'], א"כ בשלמא בשחיטת חולין ליכא איסור כיון שא"צ לדם והוי מלאכה שא"צ לגופה, אבל בשחיטת קדשים דהכא שצריך הדם לזריקה איכא מלאכת דש, ואיך נימא לב"ה 'מתוך' משחיטת חולין לקדשים, הרי בשחיטת חולין לא הותרה מלאכת דש, עי' מש"כ לישב. וראה עוד קהלות יעקב (שבת סי' ל"ח, כתובות סי' ג. ב.) מש"כ לישב מדיליה ובשם שביתת השבת.
<b>מתקיף לה רבה ממאי דב"ש וב"ה בהא פליגי דלמא בערוב והוצאה לשבת ואין ערוב והוצאה ליו"ט קא מיפלגי:</b>
<b>א] סברת הס"ד דאין איסור הוצאה ביו"ט משום דהיא 'מלאכה גרועה', וביאור הדבר:</b>
<b>א.</b> סברא זו משום שהוצאה חשיבא מלאכה גרועה איתא בתוס' (ד"ה דלמא), וכן פירש הרשב"א, והוסיף דאינה ככל המלאכות דילפינן ממשכן, אלא מחמת גריעותה בעינן לילפותא דקרא מפורש לחייב עליה בשבת כדאיתא בשבת ריש פרק הזורק. וראה הרחבה בזה בתוס' שבת ב. (ד"ה פשט).
וכתב תוס' ר"פ דאף דלס"ד איתא בגמ' כאן דילפינן לפטור הוצאה ביו"ט מקרא דירמיה דכתיב "ולא תוציאו משא מבתיכם <b>ביום השבת</b>", באמת לא משמע הכי מקרא בהדיא אלא עיקר הטעם משום הך סברא דמלאכה גרועה, וזה גם הטעם שהוצרך ירמיה להזהיר על הוצאה טפי משאר מלאכות, כדי שלא יבואו להקל בה משום גריעותה.
ובתוס' (ד"ה דלמא) וכן בחי' הרא"ה איתא דאכן יש ספרים דלא גרסי הך קרא דירמיה, ועי' פני יהושע. וראה עוד מש"כ אפיקי ים (ח"ב סי' ד' עמ' כ"א) בטעם דבעינן גם קרא וגם הך סברא דמלאכה גרועה.
<b>ב.</b> ביאור הדבר דהוצאה חשיבא 'מלאכה גרועה':
כתבו תוס' ריש שבת (ד"ה פשט) דמה לי מוציא מרה"י לרה"י ומה לי מוציא מרה"י לרה"ר. ושאר הראשונים שם (תוס' הרא"ש, רמב"ן, רשב"א, שיטה להר"ן) פירשו, דהא אילו נושא חפץ גדול כל היום ברה"י לא מיחייב, ואילו מוציא כגרוגרת מרה"י לרה"ר חייב.
והאור זרוע (הל' שבת סי' פ"ב) פירש דחשיבא 'מלאכה גרועה' משום דמעיקרא חפץ והשתא חפץ ולא נשתנה בו דבר. ולדבריו צ"ע דא"כ 'צידה' נמי ליחשב מלאכה גרועה ויפטר ביו"ט. ועי' חי' הר"מ קזיס (ריש שבת) שנקט אכן דבצידה נעשה שינוי בגוף הדבר. וראה עוד אבני נזר (או"ח קפט. ז.).
<b>ב]</b> הרשב"א וחי' בן הרמב"ן (לקמן כא:) הקשו איך ס"ד דרבה דפליגי בעירוב והוצאה ליו"ט, הלא מפלוגתת ב"ש וב"ה התם גבי היתר להחם מים לרחיצת רגליו או הבערת מדורה להתחמם, מוכח דפליגי ב"ש וב"ה בדין 'מתוך'. ותירצו דהכי קאמר רבה מהכא לא תוכיח דפליגי ב'מתוך'.
אמנם יעוי' בדברינו במתני' לקמן כא: דיש ראשונים המפרשים דפלוגתת ב"ש וב"ה התם היא האם רחיצה וחימום חשיב כאוכל נפש גופיה, ולא פליגי כלל בסברת 'מתוך', וכעי"ז תירץ תוס' רעק"א במשניות (פ"ב אות ט"ו). וראה עוד מש"כ הרש"ש לקמן כא:
<b>דלמא בערוב והוצאה לשבת ואין ערוב והוצאה ליו"ט קא מיפלגי וכו' מתקיף לה רב יוסף וכו' אלא מדלא מפלגי באבנים ש"מ בהוצאה שלא לצורך פליגי:</b>
<b>א] האם יש הסוברים דפליגי ב"ש וב"ה בעירוב והוצאה ליו"ט:</b>
בסוגיין מסקינן דליכא מאן דס"ל דפליגי בעירוב והוצאה ליו"ט, אך יעוי' בתוס' כתובות ז. (ד"ה אלא) דפירשו לחד תירוצא דרב פפי התם ס"ל טעמא דב"ה משום דאין עירוב והוצאה ליו"ט.
והנה שיטת רש"י דהוצאה הותרה לדעת ב"ה ב'מתוך' אף שלא לצורך כלל, והקשו הראשונים א"כ מדוע כדי להתיר לשחוט לצורך מחר הוצרכו בפסחים מו: לסברת "הואיל ואי מקלעו ליה אורחים", תיפוק ליה דמשום 'מתוך' שרי אף לצורך מחר, ותירץ השטמ"ק כאן [לישב שיטת רבו הסובר כרש"י], דרבה ורב חסדא בפסחים לית להו סברת 'מתוך', וכתב המהדיר לשטמ"ק שכן איתא בפסקי הרי"ד (לקמן כא.), ובתשובת הרי"ף (סי' פ"ב). ולפי"ז נמצא דרבה בסוגיין אזיל לשיטתו דאכן לית ליה 'מתוך', אלא מפרש סברת ב"ה במתני' משום דאין עירוב והוצאה ליו"ט. וצריך לפרש דרבה לא חש לאתקפתא דרב יוסף "אלא מעתה ליפלגו באבנים".
וראה עוד ביפה עינים שהביא דבירושלמי [דהכא, ובשבת פרק כלל גדול] איתא דר' יוחנן וריש לקיש פליגי בסברת 'מתוך'.
<b>ב] למסקנת סוגיין דלכו"ע איכא הוצאה ליו"ט, צ"ע קרא דירמיה שהיה מצוום רק על יום השבת:</b>
פירש רש"י (ד"ה פליגי) שהיה מזהירן על השבתות שהן חמורין והלואי ישמעו. והקשה מהרש"א דרש"י לשיטתו שמסברת 'מתוך' הותרה הוצאה שלא לצורך כלל, הוה ליה לפרש דנקט ירמיה שבת דוקא לפי שביו"ט הותרה לגמרי הוצאה משום 'מתוך'. ותירץ דא"כ למה נקט דוקא הוצאה, הלא גם שאר מלאכות הותרו לגמרי לצורך יו"ט. וראה עוד ראש יוסף.
ובחי' הרא"ה כתב דלא גרסינן בקושית הגמ' "כדכתיב ולא תוציאו משא מבתיכם ביום השבת", ואי גרסינן לה צ"ל למסקנא דאסמכתא בעלמא הוא. וכ"כ השטמ"ק בשם הריטב"א. וכן בתוס' (ד"ה דלמא) מבואר דיש ספרים דלא גרסי האי קרא.
<b>ג] שיטות הראשונים אם תקנו עירובי חצירות ליו"ט, ולענין הלכה:</b>
<b>א.</b> למסקנת סוגיין לכו"ע איכא איסור הוצאה ליו"ט, אלא דסברי ב"ה מתוך שהותרה לצורך הותרה שלא לצורך. והנה האם תקנו רבנן עירובי חצרות ליו"ט - מלשון הרי"ף דקדק הר"ן שא"צ כלל עירובי חצרות ליו"ט, וכן דייקא הברייתא לקמן טז: גבי יו"ט שחל בערב שבת דפליגי תנאי אם מערבין לצורך השבת, וקאמר רבי דמערבין ערובי חצירות מפני שאין אתה אוסרו בדבר המותר לו, ופירש רש"י דאיסור טלטול חצירות ליתיה ביו"ט, והנה רש"י אזיל לשיטתו הכא דמתוך שהותרה לצורך הותרה אף שלא לצורך כלל וא"כ לא בעינן כלל לעירוב, וכתב הר"ן שכן מטין דברי הרי"ף, וכן פסק הרמב"ם (עירובין ח. ד.).
<b>ב.</b> אמנם שיטת הרשב"א דכיון שמדינא לא הותרה הוצאה שלא לצורך, הצריכו חכמים עירוב כדי שיוכלו להוציא שלא לצורך כלל. והסוגיא לקמן טז: דמשמע לכאורה דאין עירובי חצירות ליו"ט, פירש הרשב"א דהתם מיירי בדברים שיש בהן צורך היום קצת.
<b>ג.</b> תוס' בכתובות ז. (ד"ה מתוך) נסתפקו בדין זה, ותחילה נקטו שלא תקנו כלל עירובי חצירות ליו"ט [ודנו להתיר אף טלטול לכרמלית בלא עירוב], אך שוב חזרו ונקטו שהצריכו עירובי חצירות ליו"ט. ומסקנתם נראה מתאימה לסברת תוס' בסוגיין ד"ה דלמא. [עכ"פ לפירוש מהרש"א בדברי תוס' - עי' בדברינו על תוס'].
<b>ד.</b> הר"ן נקט דאפילו אי לא הותרה הוצאה שלא לצורך, כיון שרוב ההוצאות אין צריכין עירוב, אף במיעוטן לא הזקיקו לערב.
והנה מלשון הר"ן "אף במיעוטן [דהוצאות שלא לצורך כלל] לא הזקיקו לערב ושריין בלא עירוב", משמע דס"ל דאפילו שהוצאה שלא לצורך כלל מרה"י לרה"ר אסורה מדאורייתא, מיהו ברה"י גופה מבית לחצר לא אסרו חכמים כלל, ומשום כך לא בעינן עירוב. ושו"ר שכן כתב שער הציון (תקיח. יז.).
<b>ה.</b> ברם בחי' הרא"ה מבואר דאסרו חכמים לטלטל מבית לחצר, אלא דלכתחילה לא תקנו עירובי חצירות ליו"ט, דאינו בדין שיעשה עירוב כדי לטלטל שלא לצורך, אבל דיעבד אם עשה עירוב מהני לטלטל לדברים שאין צורך יו"ט.
<b>ו.</b> השטמ"ק הביא דעת הריטב"א שלא תקנו כלל עירובי חצירות ליו"ט, ואפילו עבר ועירב לא מהני שאין רצון חכמים בזה, ואסור להוציא מרשות לרשות דברים שאין בהן צורך יו"ט כלל.
<b>ז.</b> לענין הלכה - השו"ע (תקכח. א.) פסק שלא תקנו עירובי חצירות כלל ליו"ט, אך הרמ"א (תקיח. א.) פסק דאם הניח עירוב מותר לטלטל ולהוציא כלים שאין צריכין כלל. וביאר המשנה ברורה (סק"י) דס"ל כפוסקים שאם לא הניח עירוב אסור להוציא שלא לצורך כלל. [מיהו כתב ביאור הלכה (ד"ה ואם) דהרמ"א אתי לאפוקי גם שיטת הריטב"א דאם עבד עירוב לא מהני]. וכתב המשנה ברורה להלכה כדברי מהרש"ל דפסק הלכה כשו"ע, אך מ"מ לכתחילה ראוי המערב חצירות לכל השנה לכלול גם יו"ט.
<b>ד] עירוב והוצאה ליום הכפורים:</b>
בכריתות יד. דייק רפרם ממתני' וברייתא דאין עירוב והוצאה ליוהכ"פ, ונדחו דבריו ומסיק דהא דרפרם בדותא היא, וכ"כ הרי"ף בסוגיין דביוהכ"פ צריך אפילו עירובי חצירות ושתופי מבואות. וכ"כ הרמב"ם (שביתת עשור א. ב.). והרא"ש כאן (סי' י"ט) סייע לזה מברייתא בעירובין ל. שמערבין לגדול ביוהכ"פ, וכתב השאגת אריה (סי' ע') שרבים תמהו דילמא מעירובי תחומין מיירי התם ולא מעירובי חצירות, עי' מש"כ לישב.
מיהו כתב השאגת אריה שמדברי רש"י יבמות לד. (ד"ה אם היתה) נראה דס"ל אין עירוב והוצאה ליוהכ"פ, עי' שהאריך בזה. וראה בהרחבה במרחשת (ח"א סי' י"ב), ואבי עזרי (הל' שביתת עשור).
<b>ואף ר' יוחנן סבר במתוך וכו' פליגי דתני תנא קמיה דר"י המבשל גיד הנשה וכו' -</b> כתב בחי' המאירי דרצון הסוגיא השתא לאשמועינן, דכי היכי דאמרינן בהוצאה שניתרת שלא לצורך אוכל נפש, הוא הדין בהבערה ובישול.
<b>המבשל גיד הנשה בחלב ביו"ט ואכלו לוקה חמש -</b> בחולין (פט: צט:) נחלקו אם יש בגידין בנותן טעם, והכא דחזינן שלוקה על אכילת גיד הנשה על כרחך אתיא כמ"ד יש בגידין בנותן טעם, או דלוקה משום שמנו של גיד כדאיתא בתוס' חולין פט: ד"ה אם.
<b>לוקה משום מבשל גיד ביו"ט -</b> האחרונים עמדו מדוע חייב על בישול ביו"ט, הלא למ"ד חצי שיעור מותר מן התורה נמצא שיכול לאכול ביו"ט פחות פחות מכשיעור, וא"כ מן התורה הוי בישול הראוי לאכילה ביו"ט. ותירץ הבנין שלמה (ח"א סי' י"ט) דמ"מ כיון שמדרבנן אסור באכילה לא מיקרי "אשר יאכל לכל נפש", דמה לי אינו ראוי לאכילה מדאורייתא או מדרבנן, עי"ש שדן בהרחבה בסברא זו.
ובהערה שם ציינו שקושיא זו מובאת בספר המאיר לעולם (ח"א סי' כ"א) בשם הגדול ממינסק. ואכן הטורי אבן במגילה (באבני מלואים ז:) נקט שלריש לקיש מותר מה"ט לבשל ביו"ט נבילות כיון שיכול לאוכלן פחות מכשיעור. ועמד בזה גם אפיקי ים (ח"ב סי' י"ד).
<h4>רש"י</h4>
<b>ד"ה עולת נדבה - דאילו עולת חובת היום רחמנא שריה -</b> הפני יהושע וראש יוסף פירשו דכוונת רש"י לעולת המוספין, דהא אליבא דב"ש קיימינן דאית להו עולת ראיה אינה קריבה ביו"ט כדאיתא לקמן יט., אך בחי' הצל"ח פירש כוונת רש"י ביו"ט אחרון כשלא הביאה כל החג, עי' בדבריו. ועל דרך זה בשו"ת אבני נזר (או"ח סי' ת"ד), וע"ע שמחת יו"ט.
<b>ד"ה ליפלגו באבנים - אי אין אסור הוצאה אין אסור טלטול -</b> עי' מהר"ם אמאי פירש רש"י הקושיא על טלטול אבנים ולא על הוצאת אבנים.
<b>שלא נאסר טלטול אלא משום הוצאה -</b> כן איתא לקמן לז. ובשבת קכד:, וכן פירש הראב"ד (שבת כד. יג.) טעם גזירת מוקצה, אבל הרמב"ם שם נקט ג' טעמים אחרים, והאחרונים האריכו בביאור סברתו שלא נקט הטעם המוזכר בסוגיות - עי' מגיד משנה ומגדל עוז (שם ה"ג), ב"ח (ריש סי' ש"ח), פמ"ג (במשב"ז ריש סי' ש"ח), ובהרחבה בערוך השלחן (ריש ש"ח), ובקהלות יעקב כאן (סי' ד').
<b>ומה שלא גזרו על כל טלטולים אפילו על אוכלים וכלים משום שאין גוזרין וכו' אא"כ רוב צבור יכולין לעמוד בה:</b>
<b>א.</b> תוס' בהביאם פירש"י השמיטו תיבת 'אוכלים', וביאר מהר"ם שיף (על תוס') דהא מוקצה גבי אוכלין שייך רק לענין שבת, ולא ביו"ט דשרי אוכל נפש. אמנם גם רש"י לקמן לז. (ד"ה אטו טלטול) נקט 'אוכלים' כדבריו דהכא, ומשמע מפירושו דשייך מוקצה ביו"ט גבי אוכלין כגון שאין צריך להן לאוכל נפש.
<b>ב.</b> בדברי היראים (סי' רע"ד) מבואר טעם אחר שלא גזרו איסור טלטול על דברים המותרין, לפי שרק בדברים המוקצין יש לחוש שיבא לטלטלם לחוץ, וז"ל "אי מוקצה מחמת מיאוס מתוך שמאוס בעיניו יוציאנו לחוץ, ואי דבר שאין תורת כלי עליו מתוך שאין בו צורך שבת שוכח שבת ומוציאו, ואי מוקצה מחמת איסור מתוך שמטלטל דבר שמלאכתו ניכרת שוכח שבת ומוציאו".
<b>ד"ה אלא מדלא אפלוג - וב"ה אית להו כיון שהותרה לצורך הותרה מן התורה לגמרי אלא רבנן גזור במידי דהוי טירחא דלא צריך כגון אבנים:</b>
הרשב"א תמה לפי' רש"י היאך יתכן שיהא איסור הוצאה ליו"ט והוצאת אבנים אסורה רק מדרבנן, דממה נפשך אם אסורה הוצאה מן התורה הויא הוצאת אבנים שלא לצורך איסור דאורייתא, ואם אתה אומר שהיא מדרבנן א"כ אין הוצאה ליו"ט ואמאי גזרו באבנים אטו הוצאה.
וביאר השטמ"ק בשם רבו דכוונת רש"י דכיון שהוצאה היתה בעצם בכלל המלאכות, אלא שחזר והוציאה כשהתירה לצורך אכילה, מעתה דין הוא שיגזרו חכמים במידי דהוה טירחא דלא צריך, אך אילו לא היה כלל איסור הוצאה ביו"ט לא היו חכמים גוזרים כלום. וכעי"ז ביאר מהר"ם.
אולם הגהות בית מאיר לא ניחא ליה, דאי למעשה הופקע כל איסור הוצאה ביו"ט, מהיכי תיתי שיבואו חכמים לגזור. ועל כן פירש דלא הופקע לגמרי ע"י 'מתוך', דאכתי אסורה הוצאה מן התורה לצורך מחר או לצורך גבוה ולצורך נוכרי.
וראה עוד שער המלך (יו"ט א. ד. ד"ה אמנם), קובץ שיעורים (אות מ"ד), וחי' מנחת שלמה.
<b>אלא רבנן גזור במידי דהוי טירחא דלא צריך כגון אבנים אבל בקטן וס"ת דצריכינן להו ביו"ט לא גזור :</b>
הב"ח (ריש סי' תקי"ח) נסתפק לשיטת רש"י, האם אסרו רק כגון אבנים שהן מוקצה ואין בטלטולן שום צורך היום, או אסרו אף כגון כלים שאין לו צורך ליו"ט, ושרו רק כגון קטן וס"ת שיש בהן צורך היום קצת. וראה בב"י שדקדק בזה מדברי תוס' והר"ן בפי' רש"י, וראה הגהות חשק שלמה, וביאור הלכה (ריש תקי"ח).
<b>ד"ה פליגי - וירמיה היה מזהירו על השבתות שהן חמורין והלואי ישמעו -</b> עי' בדברינו בגמ' ד"ה דלמא בערוב, אות ב'.
<h4>תוס'</h4>
<b>ד"ה השוחט - וה"ה דמצי למימר ר"ע היא דלית ליה מתוך -</b> עי' פני יהושע, חי' הצל"ח, ראש יוסף, מנחת חינוך (רצח. יב.), ושמחת יו"ט.
<b>ותימה הואיל ומוקמינן לה אליבא דב"ש א"כ לימא השוחט עולת חובה בי"ט לוקה דהא ב"ש אית להו לקמן על עולת ראיה דלוקה:</b>
<b>תירוצי הראשונים:</b>
<b>א.</b> מפירוש רש"י משמע דנקט 'עולת נדבה' לאפוקי עולת חובת היום דשרי, ולא לאפוקי עולת ראיה, ועי' בדברינו על רש"י ד"ה עולת נדבה.
<b>ב.</b> חי' הרא"ה תירץ [עפ"י הערת המהדיר], דאכן בברייתא היה כתוב 'עולה' סתמא, ותנא דתני קמיה דר' יצחק לפי שסבר דאתיא כב"ה הוסיף בה תיבת 'נדבה'.
<b>ג.</b> בעל המאור פירש [לשיטתו דמוקי סוגיין כמ"ד נדרים ונדבות קרבין ביו"ט], דלב"ש אכן לוקה רק על עולת נדבה ולא על עולת חובה, והא דשמעינן לב"ש לקמן יט. דלוקה אף על עולת חובה, היינו כמ"ד התם לב"ה נדרים ונדבות אין קרבין ביו"ט, וסוגיין אזלה כמ"ד דלב"ה קרבין ביו"ט, עי' בדבריו.
<b>ד.</b> בהשגות הראב"ד על בעה"מ (בסו"ד) נקט דאף לסוגיא לקמן אליבא דב"ש אין לוקה על עולת ראיה, דהכתוב נתקו לעשה, דדרשינן 'וחגותם' חגיגה אין עולת ראיה לא.
והנה אכן לא מפורש בסוגיא שם דלב"ש לוקה על עולת ראיה, אלא דתוס' פסיקא להו הכי כדמפרשי דכיון דאסור ממילא אהדריה קרא לאיסורא קמא, דדוקא לב"ה לא אמרינן דאהדריה משום דאית להו סברת 'מתוך' כדמפרשי תוס' בסוף הדיבור.
וראה עוד מש"כ בהגהות אבן העוזר.
<b>והשתא דנקט עולת נדבה אשמעינן רבותא דדוקא עולת נדבה חייב דכולה כליל אבל שלמי נדבה פטור -</b> אבל איסורא מיהא איכא משום דכתיב 'לכם' - תוס' מגילה ה. ד"ה עולת, וכן מוכח בגמ' לקמן כא., וכ"כ מהר"ם שיף, וצ"ע על השטמ"ק שכתב בשם תוס' ד'מותר'. וע"ע קובץ שיעורים (אות מ"ה).
<b>וא"ת והא אפילו ב"ה מודו דלוקה דסבירא להו לקמן דנדרים ונדבות אין קרבין ביו"ט ואמאי מוקים לה אליבא דב"ש -</b> בישוב קושיא זו יש ג' מהלכים בראשונים - עי' בדברינו בגמ' ד"ה הכא נמי.
<b>וי"ל דמהיכא אית ליה דנדרים ונדבות אין קרבים ביו"ט מלכם ולא לגבוה וכו' -</b> כן נקטו גם תוס' לקמן כ: (ד"ה לכם), ועי' בדברינו שם.
<b>ד"ה דלמא - וקשה מאי צריך עירובי חצרות גבי י"ט הא בלאו הכי מותר לטלטל מחצר לחצר לצורך -</b> מהר"ם מפרש שדברי תוס' נסובים אליבא דב"ש שהצריכו עירובי חצירות ליו"ט, ואין כוונת תוס' להקשות הא בלאו הכי מותר לטלטל לצורך אוכל נפש, דהא כל מלאכה שריא לצורך אוכל נפש ולאו דוקא טלטול, אלא ר"ל לצורך קצת כגון הני דמתני' קטן לולב וס"ת, דכיון שאפילו בשבת איסור הטלטול מחצר לחצר אינו אלא מדרבנן, ביו"ט פשיטא לתוס' דשרי לצורך קצת בלא עירוב. [ומשני תוס' לקמן דאיצטריך עירוב שלא לצורך כלל].
אך מהרש"א פליג דאין סברא בזה לחלק בין שבת ויו"ט, והוא מפרש דדברי תוס' נסובים למסקנא דאף ב"ה מודו דאיכא הוצאה ובעי עירוב ליו"ט, וקשיא לתוס' הא אמרינן לב"ה 'מתוך' ובלאו הכי מותר לטלטל לצורך קצת, ומשני תוס' דבעי עירוב לדבר שאינו צורך כלל וכשיטתם לקמן. וראה עוד חי' הצל"ח.
<b>וה"פ אם איסור הוצאה מעורב בו בין שאר מלאכות אע"ג שהיא מלאכה גרועה -</b> בגדר הדבר דהוצאה מלאכה גרועה היא - יעוי' בדברינו בגמ' ד"ה מתקיף לה, אות א'.
<b>ומיהו יש לישב דגרסינן שפיר ערוב והוצאה דצריך ערוב שיוכל להוציא דברים שאינן לצורך יו"ט כלל -</b> עי' מש"כ מהר"ם להגיה ולפרש כוונת תירוץ תוס'. ועי' מש"כ מהרש"א כפי ביאורו בקושית תוס'. וראה עוד חי' הצל"ח.
<b>ד"ה ה"ג רש"י - וקשה חדא דאמרי' בפסחים האופה מיו"ט לחול לוקה ולא אמרינן מתוך -</b> עי' ברא"ש (סי' י"ח), ורשב"א, וחי' הרא"ה שהוסיפו להקשות לפירוש רש"י מסוגיות נוספות.
ובישוב שיטת רש"י - יעוי' שטמ"ק, מגיני שלמה, קרבן נתנאל (אות ל'), פני יהושע, חי' הצל"ח, ואמרי בינה (הל' יו"ט סי' א').
<b>לכן נראה וכו' ודוקא בהוצאה שיש בה צורך יו"ט קצת אמרינן מתוך שהותרה וכו' -</b> עי' תוס' כתובות ז. (ד"ה מתוך) שהרחיבו יותר בביאור שיטתם. וראה בדברינו בגמ' (ד"ה דאי ב"ה, אות ב-ג) שהבאנו שיטות שאר הראשונים בדין 'מתוך'.
<b>וכי פליגי ב"ש וב"ה בדברים שאינן לצורך אוכ"נ ואיכא בהן צורך יו"ט קצת כגון קטן למולו וכו' ולולב לצאת בו -</b> יעוי' בשו"ת חתם סופר (או"ח סי' קמ"ח) שדן איך אפשר דב"ש פליגי ואסרו להוציא קטן למולו ולולב לצאת בו, הא ר' אליעזר שמותי הוא [כלומר מתלמידי ב"ש כמש"כ תוס' נדה ז:], והוא סבר בשבת (ר"פ ר"א דמילה) דמילה וכל מכשיריה ולולב וכל מכשיריו דוחין את השבת וכל שכן את יו"ט.
<b>דלאו דוקא קטן למולו דה"ה שלא למולו דשרי גם [בשביל] טיול -</b> כן נקטו תוס' כתובות הנ"ל בשם הר"י. וכן נקט הרא"ש (סי' י"ח) בשם ר"ת, ופירש משום דאי אפשר להניח הקטן יחיד בבית. אבל הקרבן נתנאל (אות נ') הביא שמהרש"ל בשם המרדכי מתיר לטייל עמו אפילו אמו בבית, משום שמחת יו"ט של האב ובנו.
<b>דהא אשכחן נמי דמשחקין בכדור וכו' -</b> הים של שלמה פליג ואסר לשחק בכדור בשבת ויו"ט, משום שאין עליו שֵם כלי והוי כאבן שהיא כמוקצה מחמת גופו. וכן פסק השו"ע (שח. מה.). והרמ"א הביא דיש מתירין [היינו תוס' דילן], וכתב דנהגו להקל, וביאר המשנה ברורה (ס"ק קנ"ח) דאפשר טעמם כיון שעשוי ומיוחד לשחק בתמידות לא שייך בו מוקצה. וראה בהערת מהדו' 'דרשו' (161) דעת פוסקי זמנינו לענין כדורים המצויים היום אם מותרין אף לבני ספרד.
<b>וא"ת השוחט עולה מה צורך יש לו בה י"ל דה"נ איכא שמחת יו"ט שלא יהא שלחנך מלא ושלחן רבך ריקן:</b>
<b>א.</b> כעי"ז פירשו גם תוס' ר"פ ורשב"א, ונמצא חידוש דאף שבאמת איכא איסור בהקרבת עולת נדבה דכתיב 'לכם' ולא לגבוה, מ"מ חשיב צורך שלא יהא שלחן רבך ריקן, ומהני דלא לילקי עלה [כדפירשו תוס' לעיל סוף ד"ה השוחט].
והקשה חי' הצל"ח הלא לקמן כ: איתא דלמ"ד נדרים ונדבות אין קרבין ביו"ט אם עבר ושחט אמר רבא זורק הדם ע"מ להתיר בשר באכילה אך לא ע"מ להקטיר אימורין לערב, והרי בעולת נדבה ליכא בשר לאכילה נמצא דאף אם עבר ושחט לא יזרוק הדם, וא"כ הוי שלא לצורך כלל דאין שלחן רבך מלא. ותירץ שר"י בר אבדימי דסוגיין סבר כרבה בר"ה התם דס"ל זורק ע"מ להקטיר אימורין בערב.
מיהו המרחשת (ח"א סי' ט' ענף ב') האריך לבאר סברת ר"י בר אבדימי אף אליבא דרבא, די"ל דחשיב צורך היום אף באופן שהתורה אסרתו, כשם דאמרינן בסמוך דהמבשל גיד ביו"ט אינו לוקה משום הבערה ובישול דאמרינן 'מתוך', ואף שאסור באכילה כתבו תוס' (ריש ע"ב) דמ"מ כיון שבדעתו ורצונו לאכלו חשיב צורך יו"ט, ה"נ כיון שרצונו בהקרבתו שלא יהא שלחן רבו ריקן, חשיב צורך היום. [וראה עוד במרחשת שם ענף ג' אות ב']. וכעי"ז כבר כתב הפלאה (כתובות ז.), ועי' מלאכת יו"ט (אות פ"ו).
<b>ב.</b> והנה תוס' כתובות ז. (ד"ה מתוך) נקטו דעולת נדבה לב"ה שרי לכתחילה משום הך סברא שלא יהא שלחן רבך ריקן, אך נראה דאזלי בשיטת הראשונים [שהבאנו בגמ' כאן (ד"ה הכא נמי), וכן בדברינו לקמן יט.] שסוגיין אתיא כמ"ד נדרים ונדבות קרבין ביו"ט לב"ה, וסברי דלמ"ד זה אף עולת נדבה קריבה לכתחילה לב"ה, [ויש בזה פלוגתת ראשונים - עי' הרחבה בדברינו לקמן יט.], ואולי תוס' דהכא מיירי נמי אליבא דמ"ד זה, ולא אליבא דר"י בר אבדימי דסברי תוס' לעיל (ד"ה השוחט) דס"ל כמ"ד נדרים ונדבות אין קרבין ביו"ט לב"ה.
<b>ג.</b> וחי' הרא"ה ובן הרמב"ן פירשו דאין הכוונה מתוך שהותרה שחיטה לצורך אכילה הותרה שלא לצורך אכילה, דלא אמרינן 'מתוך' מהדיוט לגבוה, אלא הכי קאמר מתוך שהותרה שחיטה לגבוה לצורך עולת ראיה שהיא חובה, הותרה נמי לצורך עולת נדבה שאינה חובה. וראה עוד בדברינו על תוס' לקמן יט. ד"ה אמר עולא.
<h3>דף יב:</h3>
<h4>גמ'</h4>
<b>א"ל פוק תני לברא הבערה ובשול אינה משנה, ואת"ל משנה ב"ש היא וכו' -</b> בחי' רעק"א תמה אמאי אפקה לברא משום דב"ש במקום ב"ה אינה משנה, דילמא אתיא כר' עקיבא דאית ליה נמי דלא אמרינן 'מתוך' כמש"כ תוס' לעיל ריש ע"א, עי' בדבריו. וראה עוד חי' חת"ס.
<b>הכא נמי מתוך שהותרה הבערה לצורך הותרה נמי שלא לצורך -</b> צ"ב דפתח בהבערה ובשול וסיים בהבערה בלבד - עי' אבני נזר (או"ח סי' ת"י ה-ח).
<h4>מתני'</h4>
<b>ב"ש אומרים אין מוליכין חלה ומתנות לכהן ביו"ט וכו':</b>
<b>טעמי הראשונים באיסור ההולכה:</b>
<b>א.</b> הרשב"א כתב בשם תוס' דמחלוקת ב"ש וב"ה אם שרי להוליך לכהן היינו דרך רה"ר, וא"כ מפרש טעמא דב"ש משום איסור דאורייתא של הוצאה. והמהדיר לרשב"א ציין שבאור זרוע (סי' של"ח) כתב כן בשם רש"י, אך אינו ברש"י שלפנינו, וגם תימה למה תאסר הוצאה לצורך אוכל נפש, עי' מה שציין בזה.
<b>ב.</b> הרשב"א כתב דטעם איסור הולכת החלה ומתנות הוא מאותה גזירה על הגבהתן ביו"ט. וכן מבואר מדברי רש"י (סוף ד"ה מתנות). וכעי"ז משמע בתוס' (ד"ה אין מוליכין) שטעם האיסור שיחשדוהו שהרימן היום.
ותמהו חי' הצל"ח ופני יהושע הלא הוי כגזירה לגזירה, דבחלה ומתנות גופן שרי הפרשה אלא דגזרו משום תרומה, ובתרומה גופה איסור ההולכה משום הרמה הוא, עי' בדבריהם. וע"ע מהרש"א על תוס' הנ"ל.
<b>ג.</b> תוס' ר"פ נקט שאיסור ההולכה הוא משום טירחא דלא צריך. והים של שלמה (סי' ל"ז) כתב שתי הסברות: משום טירחה, ומשום גזירה דאין מגביהין תרו"מ ביו"ט.
וברש"י במתני' (ד"ה כשם) משמע נמי שהאיסור משום שא"צ להולכה זו דהא מאתמול הוגבהה, מיהו יעוי' הגהות מעיל שמואל שכתב דרש"י נקט הכי להו"א דפלוגתת ב"ש ןב"ה היא בהורמו היום אבל הורמו מאמש לכו"ע אסור.
<b>ד.</b> חי' המאירי פירש טעם נוסף: מפני גזירת הרואין שלא יבואו לכוין הולכת התרומות ומעשרות ליו"ט, ועי' שביאר דהולכת מנות לישראל התירו [במתני' לקמן יד:] לפי שאין דרך שיחשוב ע"ז מבעוד יום וליכא גזירת הרואין.
<b>ה.</b> חי' הצל"ח פירש שאסור להוליך משום שע"י הנתינה לכהן הוי כמקדיש, משום דכשיגיע ליד הכהן שוב א"א לישאל על התרומה (נדרים נט.), נמצא דגמר ההקדש הוי בנתינה, וקי"ל (לקמן לו:) דאין מקדישין ביו"ט, עי' בדבריו.
<b>בין שהורמו מאמש בין שהורמו מהיום:</b>
<b>האם יש איסור לאכול מבהמה קודם שהורמו מתנותיה:</b>
רש"י והר"ן פירשו שהתירו הרמת הזרוע לחיים וקיבה אף שאין טובלין כשאר טבל לאסור הבשר באכילה, משום שאם לא יפרישן משאר הבשר הרי הוא אוכלן ועובר בעשה. ויסוד דבריהם שאין איסור באכילת הבשר קודם הפרשתן, הוא כדברי הגמ' בחולין קלב: דאמר רבב"ח אר"י כל האוכל מבהמה שלא הורמה מתנותיה כאילו אוכל טבלים, ומסקינן דלית הלכתא כוותיה, לכך פירש"י דהוא חשש בעלמא שמא יבא לאכול המתנות עצמן. והראש יוסף כאן תמה הלא בחולין קל"ב מבואר דשרי לאכול כך דניכרין הם, עי' בדבריו.
אמנם יעוי' גליון הש"ס חולין שם שציין לתוס' בכמה מקומות דמשמע שנקטו להלכה דאיכא איסור לאכול מבהמה שלא הורמו מתנותיה, ולפי"ז יתפרש הכא כפשוטו דהתירו הרמתן ביו"ט דאל"כ לא יוכל לאכול הבהמה.
ובחזון יחזקאל כאן (תוספתא פ"א ה"י) דן מדוע איכא איסור קודם הפרשתן, הלא הזרוע לחיים וקיבה ניכרין ועומדין לעצמן וכמופרשים דמו, וכתב דצ"ל כיון שמחוברין הן לבהמה חשיבי כחלק מן הבשר ולא חל עליהם קודם הפרשה דין מתנות כהונה, ולכך אסורה הבהמה באכילה. [עי' תוס' ב"ב קכג: ד"ה וקסבר, בתירוץ השני]. וראה הרחבה בספר ברכת אברהם.
<b>אין מוליכין חלה ומתנות לכהן ביו"ט וכו' וב"ה מתירין -</b> צ"ע איך מתירין ב"ה להוליכן לכהן, הלא אסור לעשות קנין בשבת ויו"ט - עי' בדברינו לקמן יד: במתני' ד"ה וב"ה אומרים משלחין, ולקמן יז. ד"ה אי אמרת.
<b>אמרו להם ב"ה לא אם אמרתם בתרומה שאינו זכאי בהרמתה וכו':</b>
<b>אופנים שזכאי בהפרשת תרו"מ ביו"ט, והאם גם בשבת:</b>
צ"ע הא משכחת שנתחייבו הפירות בתרומה ביו"ט כגון שרק ביו"ט ראו פני הבית ולא היה אפשר להפריש מאתמול. ותירץ חי' הרא"ה דמילתא דלא שכיחא היא, דלעולם אורחא דאינשי דבשעה שמנקה התבואה עושה מירוח, ואז מתחייב בתרומות ומעשרות. וכעי"ז כתב הריטב"א (יג.) דמתני' ה"ק לא מצינו<b> רוב</b> תרומה שזכאי בהרמתה ביו"ט.
וכן בחי' מנחת שלמה דן הלא משכחת כמה אופנים לתרומה שזכאי בהרמתה ביו"ט: כגון שנתבשלו באור או נכבשו במלח ביו"ט ונקבעו עי"ז למעשר, או כגון שנשאל על התרומה שהפריש בערב יו"ט דנסתפק בזה שער המלך (חמץ ומצה ו. ח.) אם רשאי להפריש דהוה כנטבל ביו"ט, או כגון ענבים שבצרן עכו"ם ליין ולקחן ממנו ישראל וביו"ט נמלך עליהן לאוכלן דמה שנמלך ביו"ט נעשה כמירח ביו"ט, עי' בדבריו. ולדברי הריטב"א והרא"ה הנ"ל ניחא.
והנה שער המלך (מעשר ה. כג.) נקט שאין חילוק בין שבת ויו"ט, ובתרוייהו כשנטבלו הפירות בו ביום מותר לתרום. אולם יעוי' ברש"ש יומא פג: שמצדד והוכיח מהסוגיא שם דחלוק שבת מיו"ט, ובשבת אסור לתרום בכל גווני, ומצינו נמי לענין טבילת כלים (לקמן יח:) שהחמירו בשבת טפי מיו"ט.
<h4>גמ'</h4>
<b>קס"ד שהורמו מהיום ושנשחטו מהיום -</b> וקרי להו המשנה 'הורמו', לפי שהמתנות הן מסויימין ואין צריכין הפרשה, חשיב להו כאילו מורמין משעת השחיטה - חי' הרא"ה, שטמ"ק.
<b>אמר רבא מי קתני שהורמו מהיום ושנשחטו מהיום שהורמו קתני ולעולם שחיטתן מאמש:</b>
<b>סתירה מדברי רבא בסוגיא לעיל:</b>
מבואר כאן שלדעת רבא גם בהמה שנשחטה אתמול ועיסה שנתגלגלה מערב יו"ט מרים ומפריש הימנה ביו"ט, והקשה הרשב"א הלא אבוה דשמואל סבר לעיל ט. שדוקא גלגל עיסה ביו"ט מפריש הימנה חלתה ולא כשנתגלגלה מערב יו"ט, ומשמע התם שרבא דמיישב שיטתו ס"ל כוותיה. ואין לומר דמיירי הכא בעבר והפרישן ביו"ט, דא"כ היאך שרו ב"ה להוליכן, וגם לא משמע דדיעבד מיירי.
ומסיק הרשב"א [וכ"כ בקצרה חי' הרא"ה], דמסתבר דאבוה דשמואל מיירי בעיסה וחלה בלבד, אבל סוגיין מיירי במתנות דבהמה דאיכא תרתי לטיבותא: חדא דאינן טובלות, ועוד שניכרות קודם הפרשה וכמופרשות ועומדות דמיין, הלכך כשמפרישן היום לאו מידי קעבד. והוסיף הרשב"א שכן דייקא הסוגיא שדיברה על 'נשחטו' ו'הורמו', ולא הזכירה עיסה שנתגלגלה והופרשה. וכן דייק דכולהו תנאי דברייתא לא הזכירו אלא 'מתנות'. ויש להוסיף שאף ב"ה בסיפא דמתני' בתשובתם לב"ש הזכירו רק 'מתנות'. [אך שאר המשנה דמיירי גם בחלה, צריך לדחוק לדברי הרשב"א דבנתגלגלה והופרשה היום קמיירי].
ברם רש"י (ד"ה על המתנות) טרח לפרש דה"ה בחלה מיירי וחד מינייהו נקט, נראה שבא לחלוק על הרשב"א ולדחות דיוקו, ולדבריו הדרא קושיא לדוכתה. וצ"ל דסבירא ליה שרבא כאן מפרש לפי האמת דקי"ל כרבה בסוגיא לעיל ט., והתם בא רק לישב דעת אבוה דשמואל. וכ"כ הגהות מעיל שמואל. וראה עוד רש"ש במתני', וחי' הצל"ח.
<b>אר"י אמר שמואל הלכה כרבי יוסי:</b>
<b>לענין הלכה:</b>
<b>א.</b> הרמב"ם (יו"ט ד. כו.), וכן הטור (תקו. ג.) פסקו הכי כר' יוסי ואליבא דב"ה, דאפילו תרומה שרי להוליכה לכהן ביו"ט. והאם שרי ממש להוליך לביתו, או רק ליתן בביתו לכהן הרגיל אצלו - עי' בדברינו על תוס' ד"ה אין מוליכין.
וצ"ע שהרמב"ם בהל' שבת (כג. טז.) פסק לאסור להוליך תרומות ומעשרות בשבת, ומאי שנא יו"ט משבת - עי' שער המלך (יו"ט שם), חי' הצל"ח בסוגיין, וחזו"א (שבת שם, דמאי ט. ד.).
<b>ב.</b> הב"י הביא דעת מהר"י אבוהב דמתנות אפילו נשחטו מאמש שרי להפרישן ולהוליכן היום, משא"כ חלה דוקא אם נילושה היום, [ומן הסברא שכתבו הרשב"א והרא"ה שהבאנו לעיל, דבמתנות איכא תרתי לטיבותא]. וחכך הב"י לפרש כן דעת הטור, אך מסיק שדעת הטור כשאר הפוסקים וכמשמעות הסוגיא דאין לחלק, ואף חלה שהורמה מאמש מותר להוליכה ביו"ט. אולם הב"ח נקט שאכן דעת הטור כמהר"י אבוהב. [וראה בדרישה (סק"א) וט"ז (סק"ה) שתמהו על הב"י, דמהר"י אבוהב לא מיירי כלל מהולכה לכהן אלא בהפרשה והרמה ביו"ט].
<b>רב טובי בריה דר"נ הו"ל גרבא דחמרא דתרומה וכו':</b>
<b>האם תרומות ומעשרות נוהגין בחו"ל:</b>
הנה מפסק הלכה דשמואל וממעשה דרב טובי מוכח שתרומות ומעשרות נוהגין בחו"ל, וכן מוכחא הסוגיא לעיל ט. ובכורות כז., אך יש סוגיות שמוכח שחו"ל אינה חייבת בתרומות ומעשרות. וכתבו תוס' חולין ו: (ד"ה והתיר), ועבודה זרה נח: (ד"ה בצר) שר"ת חילק דטבל ודאי נוהג אף בחו"ל אבל דמאי אינו נוהג. והר"י חילק עפ"י הירושלמי: דדגן תירוש ויצהר חייב לגמרי בחו"ל, ופירות חייבין בתרומה ולא במעשר, וירק פטור אפילו ממעשר. ועוד כתבו תוס' לחלק דבמקומות הקרובים לא"י חייבין מדרבנן, והרחוקים לא תקנו להם חכמים. וכ"כ הראשונים כאן (תוס' ר"פ, רשב"א, ר"ן, שטמ"ק).
אמנם בחי' הרא"ה כאן נקט דמיירי הכא בתרומת א"י שיצאה מא"י לחו"ל. [ורב טובי היה בסוריא, דלחו"ל ממש דאיכא טומאת ארץ העמים אסור להוציא תרומה דאורייתא].
והנה האור שמח (יו"ט ג. ח.) הקשה מהכא לסוברים שחלת חו"ל מותר להפריש ביו"ט, א"כ הוא הדין בתרומה ומאי מספקא ליה, הלא כיון שמותר להגביה מותר נמי להוליך, עי' בדבריו. וע"ע חי' מנחת שלמה. אמנם לדברי הרא"ה ניחא דמיירי הכא בתרומת א"י שיצאה לחו"ל.
<b>אושפזיכניה דרבא בר"ח הוה ליה אסורייתא דחרדלא א"ל מהו לפרוכי ומיכל מנייהו ביו"ט:</b>
<b>פשר הספק:</b>
רש"י פירש דהך 'פרוכי' הוה תולדת דישה, ומספקא דאף דהוי אוכל נפש כשחיטה ובישול, שמא כיון דאפשר לעשותה מערב יו"ט לא שרי. והנה אזיל רש"י לשיטתו (ריש פרק אין צדין) דהיתר אוכל נפש הוא רק כשא"א לעשות מערב יו"ט.
ויש לעיין א"כ מאי מספקא הא פשיטא דאסור כיון שאפשר מבעוד יום, ויתכן דכיון שהדרך לפרך תיכף לאכילה מספקא אי שרי אפילו דאפשר מאתמול. עוד יש לעיין דמספקא אי אסור משום דאפשר מערב יו"ט, ופשיט ליה מצד אחר דשרי לפי דמלילה היא כלאחר יד דהוי דישה דרבנן. [ומ"מ שרי רק בשינוי כדאיתא לקמן יג:]. ושו"ר שעמד בזה ברכת אברהם.
ברם שאר הראשונים נקטו דמלאכת אוכל נפש שרי אף דאפשר לעשותה מערב יו"ט, אלא דשרי רק מלישה ואילך, [ודעת תוס' לעיל ג. (סוף ד"ה גזרה) עפ"י הירושלמי שהוא דין דאורייתא וילפינן מדרשא דקראי, אך הר"ן (ר"פ אין צדין) נקט דהוא גזירה דרבנן משום שהן מלאכות שרגילין לעשותן לימים הרבה, ואף אליבא דהירושלמי הנ"ל יש שפירשו דדרשתו אינה אלא אסמכתא בעלמא - עי' בדברינו על תוס' לעיל הנ"ל, וכן בדברינו לקמן כג: ר"פ אין צדין]. עכ"פ לשיטה זו צריך לפרש דמספקא הכא שמא דישה זו אינה אלא מדרבנן ושרי בשינוי כדלקמן.
והנה יעוי' בדברינו על רש"י (ד"ה מוללין מלילות), דשיטת הר"ח בשבת דמלילה הוי דישה דאורייתא [ודלא כרש"י דפירש שהוא דש כלאחר יד], ולפי' ר"ח צ"ע היכי שרי הכא ע"י שינוי המוזכר לקמן יג:, ולכאורה דס"ל כשיטות שדישה ביו"ט עיקרה מדרבנן [או כדעת הר"ן דלעיל, או כמפרשים דקרא דהירושלמי הוי אסמכתא], ולפיכך ע"י שינוי שרי לכתחילה. ומאידך אם הסוברים שדישה ביו"ט עיקרה דרבנן, סוברים גם כרש"י שמלילה הוי דישה כלאחר יד, נמצא דהא דמצרכינן לקמן יג: שינוי נוסף הוי תלת דרבנן. [אלא א"כ סברי כשיטת הרי"ף דרק לענין שבת מצרכינן שינוי - עי' בדברינו לקמן יג: ד"ה כיצד מולל].
<b>אתא לקמיה דרבא א"ל מוללין מלילות ומפרכין קטניות ביו"ט -</b> לקמן יג: מפרשינן דמולל בשינוי דהוה דש כלאחר יד כדפירש רש"י, והנה שיטת רש"י (כאן, ולקמן סוף יג:), וכן שיטת תוס' לקמן יג: (ד"ה כיצד מולל) דהיתר מלילה בשינוי הוא רק ביו"ט, אבל בשבת אסרו מדרבנן אף מלילה בשינוי, וכן משמעות הסוגיא בסמוך. ברם דעת הרי"ף והרא"ש דאדרבה גבי שבת הוא דבעינן לקמן מלילה בשינוי, אך גבי יו"ט לא בעי שינוי כלל, וראה בענין זה בהרחבה בדברינו לקמן יג: ד"ה כיצד מולל.
<b>המולל מלילות מע"ש למחר מנפח מיד ליד ואוכל אבל לא בקנון ולא בתמחוי, המולל מלילות מערב יו"ט למחר מנפח על יד על יד ואוכל אפי' בקנון ואפי' בתמחוי -</b> כן הוא גירסת רש"י, ופירשו ספר המכתם וחי' המאירי דגבי שבת גרסינן "מיד ליד" לפי שאסור בקנון ותמחוי, אך ביו"ט דשרי אף בקנון ותמחוי גרסינן "על יד על יד".
מיהו בר"ח וברי"ף הגירסא אף גבי שבת "על יד". [אמנם בהגהות וציונים (עוז והדר) על הרי"ף הביאו כת"י שהגירסא ברי"ף כלפנינו].
ובהא דקתני 'מנפח' - הקשה שביתת השבת (זורה סקי"ג) לפי' ר"ח (שבת עג:) דהמנפח ברוח בפיו הוי כזורה, אמאי שרי הכא לנפח הלא מלאכת זורה לא הותרה ביו"ט. ופירש עפ"י הערוך ד'מנפח' דהכא היינו שמנער מיד ליד ולא בנפיחת פיו.
<b>אבל לא בקנון ולא בתמחוי -</b> עי' תוס' לקמן יג: ד"ה כיצד מנפח.
<h4>רש"י</h4>
<b>ד"ה משום הבערה - וקא סבר יש חלוק מלאכות ליו"ט -</b> עי' שבת דף ע. חילוק מלאכות מנלן. מיהו מסקנא דרבא (פסחים מח. מכות כא:) דאין חילוק מלאכות ליו"ט.
<b>ד"ה מתנות - ואע"פ שאין טובלין וכו' אם לא פירש שאר הבשר מהן הרי הוא אוכלן ועובר בעשה -</b> עי' בדברינו במשנה ד"ה בין שהורמו.
<b>וכולן משום גזרה דאין מגביהין אותם -</b> עי' בדברינו במשנה ד"ה ב"ש אומרים.
<b>ד"ה כשם שאין מוליכין - דבהא מודיתו לן שהרי מאתמול הוגבהה -</b> עי' הגהות מעיל שמואל.
<b>ד"ה על המתנות - והוא הדין לחלה וחד מינייהו נקט -</b> כן צריך לפרש גם במתני' דקאמרי ב"ה "תאמרו במתנות שזכאי בהרמתן" ולא הזכירו חלה. ועי' רש"ש על רש"י במתני'. וראה עוד בדברינו בגמ' ד"ה אמר רבא.
<b>ד"ה הלכה כרבי יוסי - ואליבא דב"ה -</b> לכאורה דברי רש"י הן פשיטא וללא לצורך - עי' מש"כ חי' הצל"ח.
<b>ד"ה מהו לפרוכי - או דלמא כיון דאפשר מערב יו"ט לא דתולדת דישה הוא -</b> עי' בדברינו בגמ' ד"ה אושפזיכניה.
<b>ד"ה מוללין מלילות - דדש כלאחר יד הוא ואפי' בשבת לאו דאורייתא הוא אלא מדרבנן וביו"ט לא גזור -</b> יש לעיין אי כוונת רש"י כדאמרינן לקמן יג: דהותרה מלילה רק בשינוי, אך מלילה גופה הוי דאורייתא, או דר"ל דמלילה גופה הויא מעשה כלאחר יד, ואפילו הכי מצרכינן לקמן שינוי נוסף דלישתרי לכתחילה. ובדרך נוספת יש לפרש דמלילה גופה ביד הוי דרבנן, ורבא שהתיר הכא מלילה כאורחיה אזיל לשיטתו לקמן יג: דכיון דמשני [פי' למלול ביד] שרי אפילו כאורחיה דהיינו חדא אכולהו. [אמנם הריעב"ץ גרס הכא 'רבה', אך י"ל דרבה ס"ל בהא כרבא דלקמן]. וראה בשער הציון (שיט. יא.) דמשמע נמי שמסתפק בדעת רש"י.
והנה בשבת עג: איתא "הדש המנפץ והמנפט כולן מלאכה אחת הן", ופירש הר"ח שם ד'מנפט' היינו מולל שיבולין, ומוכח דס"ל שעצם המלילה הוי דישה דאורייתא, אלא דשרי הכא ע"י שעושה בשינוי וכלאחר יד.
<b>ד"ה אבל לא בטבלא - דמחזי כמאן דעביד לצורך מחר וכו' -</b> משמע מפי' רש"י דאסרו מדרבנן גרידא, אבל מדאורייתא שרי אף דאפשר לעשותן מערב יו"ט, וצ"ע הלא שיטת רש"י גופיה לקמן כג: (ר"פ אין צדין), וכן משמע מפירש"י לעיל (ד"ה מהו לפרוכי) דמלאכת אוכל נפש שאפשר לעשותה מערב יו"ט אסורה מן התורה - עי' מש"כ מרומי שדה במתני' ר"פ אין צדין.
<h4>תוס'</h4>
<b>ד"ה הכא נמי - וא"ת ומה צורך איכא במבשל גיד כיון שהוא אסור י"ל כיון שהיה בדעתו של זה לאכלו היינו צורך יו"ט -</b> חי' מנחת שלמה תמה דממה נפשך אי אזלינן בתר מחשבתו הוה אוכל נפש ממש, ואי בתר דינא הרי אין כאן שום צורך, עי' בדבריו. ונראה דודאי אזלינן בתר מחשבתו, וקמ"ל דאף דהוה איסורא חשיב 'שוה לכל נפש' [ד'מתוך' אמרינן רק בשוה לכל נפש] וארי הוא דרביע עליה.
ובעיקר קושית תוס' - הגהות מצפה איתן הביא שהטורי אבן תירץ דאיכא צורך היום בגיד הנשה שבישלו, דמן התורה ראוי לאוכלו שלא כדרך הנאתו, ועי' במצפ"א שדחה סברתו.
ובחי' המאירי הביא יש שתירץ דגיד הנשה חזי מיהא לכלבו, עי' שדחה סברתו.
<b>ד"ה אין מוליכין - וכ"מ בירושלמי דדמאי וכו' מי שקרא שם לתרומת מעשר דמאי ולמעשר עני של ודאי וכו' -</b> מבארים מהרש"ל ומהר"ם בשם הר"ש (דמאי פ"ד מ"ד) דנקט 'תרומת מעשר של דמאי', דהא בישראל המפריש מיירי, ומעשר ודאי נותנו כולו ללוי והלוי נותן ממנו תרומת מעשר לכהן, אך במעשר דמאי הישראל נותן לכהן התרומת מעשר, ואת המעשר משייר לעצמו דהמוציא מחבירו עליו הראיה.
<b>אבל אם כהן ועני רגילים לאכול אצלו באין ואוכלין ובלבד שיודיעם פי' מאתמול -</b> כן פירש גם הר"ש (דמאי פ"ד מ"ד), אבל הרמב"ם בפי' המשנה שם פירש שיודיעם שמאכילם תרומת מעשר או מעשר עני, שאם לא כן יחשבו שמאכילן דרך נדבה משלו, והוי כמאכיל תרומות ומעשרות לאורחין או עושה מהן צרכיו.
<b>אלמא דאם אין למדין לאכול אצלו לא יתנם אפילו אם יבא הכהן לביתו וכו' -</b> מהרש"א מפרש שתוס' מוקי דברי הירושלמי אפילו אליבא דפסק ההלכה כר' יוסי דמתיר לב"ה אפילו הולכת תרומה, והיינו דשרי רק ליתן לכהן הרגיל אצלו, אך לשאין רגיל אסור ליתן אפילו יבא לביתו דיסברו העולם שתרם ביו"ט.
וכן משמע שהבין מהרש"ל, ולכך הקשה אמאי לא הזכיר הרא"ש חילוק זה שהוא אליבא דהלכתא. מיהו יעוי' ביאור הלכה (תקו. ג. ד"ה ולהוליכה) מש"כ בביאור כוונת מהרש"ל עפ"י דבריו בים של שלמה (סי' ל"ז).
אך הט"ז (סי' תק"ו סוס"ק ה'), וכן הרש"ש פירשו דלר' יוסי אליבא דב"ה ודאי מותר אפילו להוליך תרומה לבית הכהן, אלא דתוס' מפרשים דהירושלמי מיירי אליבא דסתמא דמתני' דאתיא כר' יהודה ואחרים, ומשמע דהא דמודו ב"ה לאסור תרומה היינו הולכה לבית הכהן אבל בביתו שרי, אך היינו דוקא ברגיל אצלו, ובשאינו רגיל אסור אפילו בביתו, ולפי"ז אין בהא נפק"מ למאי דקי"ל הלכה כר' יוסי.
וכעי"ז פירש הר"ש (דמאי פ"ד מ"ד), ועל דרך זה פירש מהר"ם כוונת תוס', אלא שהניח דבריהם בקושיא. וראה רש"ש, חי' הצל"ח בארוכה, וחי' מנחת שלמה.
והנה הרמב"ם (יו"ט ד. כו.) פסק כר' יוסי דמוליך בין תרומה ובין מתנות לכהן ביו"ט, אולם בהל' שבת (כג. טז.) פסק דאם היו הכהן או העני למודים לאכול אצלו יבואו ויאכלו. ועי' שער המלך (יו"ט שם), מרכבת המשנה שם, חי' הצל"ח על תוס' כאן, חזו"א (על הר"מ שם, וכן דמאי ט. ד.), וראה עוד בדברי ביאור הלכה הנ"ל לענין הלכה.
<h3>דף יג.</h3>
<h4>גמ'</h4>
<b>לא קשיא הא רבי הא ר"י בר' יהודה:</b>
פירש רש"י כלומר מתני' מני ר"י בר' יהודה היא דאמר אין תרומה במלילות, והא דקאמר "א"כ מצינו תרומה שזכאי בהרמתה" הוא אליבא דרבי דיש תרומה במלילות. וצ"ע אמאי אמר כלל "הא רבי הא ריב"י", הוה ליה למימר בפשיטות "מתני' מני ר"י בר' יהודה היא" לפי' רש"י, או "רבי היא" לפי' תוס'.
ובפירוש ר"ח משמע שחוזר עתה לתחילת הסוגיא, ומתרץ באופן אחר קושיא קמייתא, דהא דקאמר "מוללין מלילות ביו"ט" אליבא דר"י בר' יהודה היא, והא דדייקינן מברייתא דאין מוללין ביו"ט אליבא דרבי היא. וכעי"ז פירש אהל משה לראמ"ה, וע"ע חי' הצל"ח ושפ"א.
<b>דתניא הכניס שבלין לעשות מהן עיסה אוכל מהן עראי ופטור -</b> בהא דאיתא הכא דדוקא אכילת עראי הותרה היכא שהכניס תבואתו בשיבולין, וסתירה לזה מסוגיות אחרות - עי' תוס' מנחות סז: ד"ה כדי (ציון גלהש"ס), ותוס' נדה טו: ד"ה בהמתו, ובסוגיין ברשב"א, ריטב"א, חי' הרא"ה, ובן הרמב"ן.
<b>מי שהיו לו חבילי תלתן וכו' ומפריש על הזרע ואינו מפריש על העץ -</b> דאע"פ שיש טעם בעצו, אינו ראוי למאכל בעין אלא ליתן טעם בקדרה, וכל שאינו אוכל פטור ממעשרות ואפילו אוכל ע"י הדחק - משנה ראשונה (תרומות פ"י מ"ו).
<b>תלתן אצטריכא ליה סד"א הואיל וטעם עצו ופריו שוה לפרוש נמי אעצו קמ"ל -</b> עי' תוס' סוכה לה. ד"ה ללמדך.
<b>איכא דאמרי אמר אביי מחלוקת בשבלין אבל בקטניות דברי הכל אסורייתא לא טבלא:</b>
<b>פירושי הראשונים:</b>
<b>א.</b> רש"י פירש דלהאי לישנא נקטינן איפכא, דקטניות סתם הכנסתן למירוח ולכך אסורייתא לא טבלא. וכן פירשו הריטב"א וחי' הרא"ה.
<b>ב.</b> תוס' תמהו מאד לפירש"י, דלא מצינו כהאי איכא דאמרי שהוא היפך לגמרי מלישנא קמא. ועי' בתוס' פירוש הר"ש שאין האיכא דאמרי מהפך לגמרי, וכעי"ז פירש תוס' ר"פ.
<b>ג.</b> חי' המאירי כתב דיש מפרשים דהכי קאמר: איכא דאמרי מחלוקת בשיבולין שתרומתן מן התורה, אבל קטניות הואיל ותרומתן מדרבנן, אף לאחר מירוחן איסורייתא לא טבלא בהו, ומצי למיכל מינה אכילת עראי.
וכן פירש חי' הצל"ח, ובחי' חת"ס כתב דיש לפרש כן גם בכוונת רש"י. וראה עוד יד דוד, ומקדש דוד (מעשרות אות ב' ד"ה אמרינן בביצה).
<b>מאי לאו טבל טבול של תרומה, לא טבל טבול של תרומת מעשר -</b> מפירוש רש"י משמע שחל על החבילין שֵם מעשר לענין המעשר ראשון בלבד שקדם והפרישו קודם הגמר מלאכה, ולענין חיוב הלוי להפריש הימנו תרומת מעשר, אבל לא לחייב את שאר הכרי בשאר מעשרות, ולפי"ז אתיא כרבנן (לקמן לה.) ודלא כר"א דאמר פירות שקדם ותרמן קודם גמר מלאכה אסור לאכול מהן עראי.
<b>מעשר ראשון שהקדימו בשבלין שמו טובלו לתרומת מעשר:</b>
<b>א.</b> פירש רש"י דאוסרו באכילת עראי ובמיתה כדין טבל. אבל הרמב"ם (מעשר ג. יט.) כתב "ואם אכל מכין אותו מכת מרדות". וכתב המשנה למלך שהרמב"ם אזיל לשיטתו (שם ריש פ"ד) שאין לוקין מן התורה על אכילת טבל עד שיקבע בכניסתו לבית, אבל אם נקבע בשאר ששה דברים אין לוקין אלא מכת מרדות. ועי' חי' חת"ס כאן, ואפיקי ים (ח"א יא. יא.).
<b>ב.</b> עי' משנה למלך (תרומות ג. יג.) שנסתפק אם שֵם מעשר קובע רק לתרומת מעשר או גם לתרומה גדולה.
<b>כותש למה לי לימא ליה כי היכי דיהבו לי הכי יהיבנא לך:</b>
<b>א.</b> הקשה תוס' ר"פ דילמא עצה טובה קמ"ל, דאם יכתוש יפריש רק הזרע, ואילו קודם כתישה צריך להפריש אף מן העץ. ותירץ דזימנין קלקול הוא לו, כגון בזיתים וענבים דטורח לו להפריש רק אחר שיעשה יין ושמן, דייקא נמי דמייתי ראיה מברייתא שהוזכר בה זיתים וענבים.
והרשב"א כאן, והר"ש בתרומות (פ"י מ"ו) תירצו דהלשון 'כותש' משמע שחייב לכתוש על כרחו. וכעי"ז כתב הראש יוסף דא"כ תיבת 'כותש' מיותרת. וראה עוד מש"כ חי' הצל"ח, שמחת יו"ט, וחי' מנחת שלמה.
<b>ב.</b> בחי' מרן רי"ז הלוי (הל' תרומות ד"ה והנה צ"ע) חקר אם יסוד דין 'כדגן מן הגורן' לתרום מן הגמור על הגמור, הוא זכות הכהן שהישראל צריך ליתן לו מן הגמור, או שהוא דין במעשה ההפרשה, ומסיק דתרוייהו איתנהו, ואף שהוא ודאי דין במעשה ההפרשה מ"מ איכא גם זכות כהן ונחשב גזל השבט אם נותן לו משאינו גמור, וראיה מפירכת הגמ' דהכא, דאי נימא שהוא רק דין במעשה ההפרשה איזו טענה היא 'כי היכי דיהבו לי יהיבנא לך', אלא ודאי הוא גם זכות תביעה לכהן, והיינו דפרכינן דזכות זו היא רק כלפי הישראל ולא כלפי הלוי שאינו מחוייב ליתן לכהן יותר ממה שנתנו לו.
אלא דתמה מאי קשיא לגמ', נהי שמדין זכות הכהן א"צ לכתוש אבל מעיקר דין הפרשת תרומה שמצותה מן הגמור צריך לכתוש, עי' מש"כ בביאור הסוגיא. וראה עוד תורת זרעים (תרומות פ"א מ"ד).
<b>אמר רבא קנסא:</b>
<b>א] טעמי הראשונים בהך קנסא:</b>
רש"י, חי' המאירי, והרא"ש (תרומות פ"י מ"ו) פירשו דקנסו על שהערים והקדים ליטול מעשר קודם התרומה ועבר בלאו.
וחי' הרא"ה והשטמ"ק פירשו באופן נוסף: דקנסוהו כיון שמפסיד לכהן התרומה גדולה שבו כדאיתא לקמן ע"ב. וטעם זה פירשו הרע"ב (תרומות שם), והרמב"ם בפי' המשנה שם, וכן בהלכותיו (תרומות ג. יד.).
והא דלא ניחא להו בטעם דרש"י - כתב הרש"ש דמשמע להו דלא עבר על 'לא תאחר' משום שעדיין לא הגיע זמן חיובן. והנה רש"י גופיה בשבת קכז: (ד"ה שהקדימו בשבלין) פירש דאינו לוקה כל זמן שלא אידגן, וצ"ל דכוונתו הכא דאיכא <b>איסור</b> לאו, אך ליכא ממש לאו ומלקות. ושו"ר כעי"ז בחי' מנחת שלמה דכוונת רש"י שעיקר איסורו מן התורה. ועי' חזו"א (שביעית סוס"י א') שהביא דבירושלמי נסתפק בזה אם קודם גמר מלאכה עובר בלאו. וע"ע אפיקי ים (ח"א סי' מ"ד), מקדש דוד (תרומות סק"ז), וברכת אברהם.
אך יש לעיין אמאי נטה רש"י מפירוש הראשונים - עי' מש"כ בהגהות טל תורה. מיהו נראה שגם רש"י רמז לפירושם, שכתב "על שהקדים וגרם <b>להערים</b> לעבור על דברי תורה", וצ"ב מה שייך כאן 'הערמה', ויתכן דהיינו שמערים להפסיד הכהן תרומתו.
<b>ב]</b> כתב בחי' הרא"ה דמסתבר שחדא מתרתי קנסוהו: או שיכתוש וינקה ויתן הזרע לבדו, או שיתן לו גם מן העץ שהוא חשוב דטעמו כפריו כדאיתא לעיל.
<b>תניא נמי הכי בן לוי שנתנו לו שבלין במעשרותיו עושה אותן גורן וכו' -</b> בתוס' חכמי אנגליה תמה מה מייתי סייעתא מהך ברייתא דמשמע דעשה כסדר דהא לא קתני שהקדים. [כלומר נהי דודאי עשה שלא כדין להפריש בשיבולין דלא אידגן, מ"מ אפשר שתרם כסדר ונתן תרומה ואח"כ מעשר].
עוד העיר דבברייתא משמע שמדינא צריך לעשותן גורן, מהיקש דתרומת מעשר לתרומה גדולה שאינה ניטלת אלא מהגורן והיקב, ומה מייתי מינה סייעתא לרבא דאמר קנסא הוא. וכעי"ז הקשו המשנה למלך (תרומות ג. יג.) והרש"ש כאן, ועי' ראש יוסף, אור שמח (תרומות ה. ד.), וחי' מרן רי"ז הלוי (הל' תרומות עמ' ל').
<h4>רש"י</h4>
<b>ד"ה אוכל מהן עראי - כל זמן שלא דשן ומרחן בכרי לא נגמרה מלאכתן לתרומה -</b> עי' תמיהת חי' רעק"א, ועי' חזו"א (מעשרות סי' ג'), וחי' מנחת שלמה.
<b>ד"ה ורבי יוסי בר' יהודה - דכיון שהכניסן לשם גורן גמור ירדה להן תורת תרו"מ וכו' -</b> עי' פני יהושע שהאריך בביאור דברי רש"י.
<b>ד"ה אלא מאי תרומה רוב תרומה גרסינן - ולא גרסינן אלא מאי אית לך למימר -</b> עי' ריטב"א.
<b>ד"ה תלתן - מין קטנית הוא -</b> עי' רש"י לעיל ג: ד"ה תלתן, והגהות הב"ח שם. וראה עוד שמחת יו"ט כאן.
<b>ד"ה כותש למה לי - אא"ב בישראל קאי ואסורייתא טבלא שפיר תנא כותש דכתיב דגנך -</b> עי' מקדש דוד (זרעים נה. ב.).
<b>ד"ה קנסא - על שהקדים וכו' שהמשנה סדר המעשרות עובר בלאו וכו' -</b> עי' בדברינו בגמ' ד"ה אמר רבא.
<h4>תוס'</h4>
<b>ד"ה הא רבי יוסי - משמע לפי' דלר"י אפילו אכילת קבע יכול לאכול בלא מעשר וכו' ותימה דהלשון לא משמע כן וכו' וע"ק לרבי וכו' -</b> כן הקשה ר"ת בספר הישר (חלק השו"ת סי' צ"ז), וכ"כ הרשב"א משמו. ובישוב פי' רש"י - יעוי' מגיני שלמה, פני יהושע, חי' הצל"ח, חכמת מנוח, שמחת יו"ט, מקדש דוד (מהדו"ח מעשרות סי' י"ד), חי' מנחת שלמה, וברכת אברהם.
<b>לכן נ"ל דהא דקאמר דכהן זכאי בהרמתה אתיא אליבא דריב"י דפוטר וכו' -</b> וכן פירשו שאר הראשונים - תוס' ר"פ, בעל המאור, רשב"א ושטמ"ק בשם ר"ת, ריטב"א בשם תוס', חי' הרא"ה, בן הרמב"ן, וכן מסיק בחי' המאירי עיקר, ועל דרך זה הוא פי' ר"ח.
<b>וא"כ כי מללן ביו"ט בא לו חיוב השתא וא"כ זכאי בהרמתה -</b> בגליון הובא פי' מהרש"ל דמללן ביו"ט בא לו חיוב התרומה כשעושה לאכול קבע, וציינו בהגהות וציונים (עוז והדר) שהחזו"א (מעשרות ג. ד.) כתב דאפשר שט"ס ברש"ל וצ"ל "לאכול עראי". ובהערת המהדיר לרשב"א (592) כתב שבספר הישר (חלק השו"ת סי' צ"ז) אכן משמע שהוטבלו ע"י מלילתן אפילו לאכילת עראי, משום שמלילתן הוי גורנן למעשרות, עי' בדבריו.
<b>ד"ה איכא דאמרי - והקשה הר"ש מקוצי וכו' דלכל הפחות הול"ל דבקטניות מחלוקת אבל בשבלין כ"ע מודו -</b> עי' תמיהת הפני יהושע.
<b>ותירץ דה"ק לישנא קמא וכו' -</b> כן פירש גם תוס' ר"פ, אבל בריטב"א וחי' הרא"ה איתא כפי' רש"י.
והרש"ש העיר דאף לפי' תוס' אכתי לישנא בתרא הפוכה מלישנא קמא, דלל"ק קטניות עדיפי ולל"ב שיבולין עדיפי. וראה מש"כ לבאר בזה פני יהושע, חי' הצל"ח, והגהות גנזי יוסף.
<b>וה"ה דפליגי בקטניות סתם ובשבלין סתם -</b> עי' מהרש"א ומהר"ם שיף.
<b>וא"ת והא לא מיירי כלל בפלוגתיה רק במפרש שהכניסן לשבלים י"ל וכו' -</b> פי' היכי מפרשת דבין לל"ק ובין לל"ב מחלוקת רב ור"י בר"י הוי בין במפרש לשיבלין דהיינו למלילות ובין סתמא דלא פירש, הא בהדיא קתני בברייתא דפליגי כשהכניסן בהדיא למוללן במלילות. ותירצו תוס' דמפרשינן דהכי קאמר: כל שמכניס בסתמא הוי כמו מפרש למוללן במלילות.
<b>בסוה"ד - ועוד דבעי אליבא דכלהו תנאי -</b> פי' אפילו נוקמה במפרש הא לאיכא דאמרי כה"ג פליגי, ואנן בעינן לאוקי הך סתמא דברייתא ככו"ע.
<h3>דף יג:</h3>
<h4>גמ'</h4>
<b>ונחשב לכם תרומתכם בשתי תרומות הכתוב מדבר אחת תרומה גדולה ואחת תרומת מעשר -</b> מפירוש רש"י מבואר ד"תרומתכם" היינו תרומת מעשר, והוקש לתרומה גדולה דהיינו "כדגן מן הגורן". וכן פירש רש"י בבכורות נח: ומנחות נד:
אמנם יעוי' בפי' רגמ"ה בכורות נט. שהביא מן הספרי דתיבת "תרומתכם" גופה שנאמרה בלשון רבים משמע דכוללת שתי תרומות.
<b>כשם שתרומה גדולה ניטלת באומד ומחשבה כך תרומת מעשר ניטלת באומד ובמחשבה:</b>
<b>א] מצות תרומת מעשר ליטלה באומד, או דמהני רק דיעבד:</b>
תוס' גיטין לח. הביאו גירסת התוספתא "מה תרומה גדולה אינה ניטלת אלא באומד" וכו', ופירשו שלדעת אבא אלעזר בן גומל מצות תרומת מעשר ליטלה באומד, דמתוך שירא לצמצם נותן בעין יפה. ובתוס' בכורות נט. ומנחות נד: הביאו פירוש זה בשם ר"ת. [ועי"ש דאינו בכלל מרבה במעשרות].
מיהו בתוס' בכורות ומנחות הנ"ל, וכן הרשב"א בסוגיין בשם רבותינו הצרפתים הקשו ממשנה דתרומות דהמונה ומודד משובח, ומפרש בירושלמי דמיירי בתרומת מעשר. לכך הסכימו לגירסא שלפנינו, ולעולם מצות תרומת מעשר ליטלה במשקל ולא מאומד, אלא דמהני היקשא שאם נטל מאומד מועיל, משא"כ תרומה גדולה שמצותה לכתחילה ליטול באומד.
נמצא מעתה דלגירסת התוספתא מצות נטילת מעשר מן המעשר היא ליטול <b>אומד</b> של מעשר, ואין כלל דין ליטול שיעור עשירית מדויק, משא"כ לגירסא דילן הדין הוא ליטול מעשר ממש, אלא שיש היתר להפריש באופן של אומד, אך בלבד שברור לו שנטל לכל הפחות עשירית.
והנה רבנן פליגי על אבא אלעזר בן גומל, ולגירסת ופירוש התוספתא סברי דליכא מצוה באומד, ולגירסא דילן סברי דלא מהני הפרשה באומד.
<b>ב]</b> יש לעיין מה שייך אומד בתרומה גדולה, הלא שיעורה מן התורה בכל דהו - עי' תוס' בכורות נח: ד"ה כשם.
<b>ג] מהו היתר נטילה ב'מחשבה':</b>
פירש רש"י דנותן עיניו בצד זה ואוכל בצד אחר. ורש"י בבכורות (ריש נט.) כתב פירוש נוסף: דמחשב ואומר שני לוגין שאני עתיד להפריש הרי הן תרומה. וביארו תוס' שם (ד"ה במחשבה) דנחלקו הפירושים אי סגי במחשבה גרידא, או דבעי נמי דיבור, ודעת תוס' גופיה דמהני מחשבה גרידא, וראה משמר הלוי (בכורות סי' נ"ה) שהרחיב בשיטת רש"י.
מיהו כתב המנחת חינוך (תקז. ג.), דבתוס' חולין ו: (ד"ה התיר) וברשב"א קידושין מא: בשם יש מפרשים מבואר דמעשה הפרשה ודאי בעי, אלא הא דסגי במחשבה היינו שלא להוציא בשפתיו שהוא תרומה. וראה בהרחבה בדבר אברהם (ח"א סי' ט"ז ס"ק ד- יב).
<b>גופא א"ר אבהו אמר רשב"ל מעשר ראשון שהקדימו בשבלין שמו טובלו לתרומת מעשר, מ"ט אמר רבא הואיל ויצא עליו שם מעשר -</b> הרשב"א הניח בצ"ע מה הוסיף רבא על דברי ריש לקיש, דהא איהו נמי קאמר "שמו טובלו לתרומת מעשר", והיה לרבא לפרש הטעם משום דרבייה קרא "מעשר מן המעשר", דמשמע כל שקרא לו שם מעשר טובלו לתרומת מעשר, או מדרבי קרא דכתיב "מכל מעשרותיכם". ועי' מרומי שדה שכתב לישב עפ"י דיוק דברי רש"י.
<b>אמר רשב"ל מעשר ראשון שהקדימו בשבלין פטור מתרומה גדולה:</b>
<b>א]</b> הקשו הראשונים מאי שנא מעשר דמהני הפרשתו בשבלים, ואילו חלה לא חלה אם הפרישה על הקמח - עי' בזה תוס' ע"ז נו. (ד"ה שמותר), דעת זקנים לבעלי התוס' (ויקרא כז. ל.), רשב"א כאן ובקידושין מו:, תוס' רי"ד קידושין שם, וע"ע חי' מנחת שלמה כאן.
<b>ב]</b> כתב המנחת שלמה דבאחרונים מבואר דאף שפטור מתרומה גדולה מ"מ עבר בלאו משום דאת השירים שעדיין חייבין בתרומה גדולה תיקן שלא כסדרן, ונסתפק לפי"ז אם הפריש מעשר משבלים הטבולים לתרומה גדולה על שבלים שכבר הפרישו מהם תרומה, דלכאורה אינו עובר בלאו כיון שאין כאן עבירה לא בחלק המעשר ולא בחלק השירים שכבר הופרשה מהן תרומה כדין, עי' בדבריו.
<b>אי הכי אפילו הקדימו בכרי נמי, א"ל עליך אמר קרא מכל מעשרותיכם תרימו את כל תרומת ה' -</b> הריטב"א גרס קרא דבמדבר (יח. כח.) "כן תרימו גם אתם תרומת ה' מכל מעשרותיכם", ומתוך כך הקשה הלא בעינן הך קרא לדרשא בירושלמי דתרומת מעשר ניטלת שלא מן המוקף, עי' מש"כ לישב. וכעי"ז איתא בשטמ"ק. אמנם ציין השטמ"ק לתוס' בעירובין (ריש לא:) שגרסי קרא דבתריה "מכל מתנותיכם", וכן הגיה כאן הגליון.
<b>תנן התם המקלף שעורין וכו' אמר ר"א וכן לשבת איני והא רב מקלפא ליה דביתהו כסי כסי:</b>
<b>א.</b> על מה הקושיא - עי' בדברינו על רש"י ד"ה ואוכל.
<b>ב.</b> תוס' (ד"ה ואם) פירשו סיבת ההיתר הכא, לפי שכבר נתלשו הגרעינין מן השבלין בערב שבת, והשתא דמקלפן מקליפתן החיצונה ליכא בזה משום דש. וצ"ע הלא בשבת (ריש עד.) איתא דיש איסור 'כותש', ופירש רש"י דהיינו שמפרק החיטין מקליפתן ודמיא לדישה - כן תמהו חי' רעק"א שם, והמנחת חינוך (דש סוף סק"ב).
וביאור הלכה (סוס"י שכ"א ד"ה לאלתר) כתב לישב דהתם איירי בקולף בכלי, והכא דשרי איירי בקולף ביד. והמגן אבות (מלאכת דש, בסוגיא דשבת שם) חילק ד'כותש' הוא הוצאת הגרעינין מן הקליפה, משא"כ 'קולף' דשרי הוא הוצאת הקליפה מהגרעינין. והאגלי טל (דש ו. ג.) פירש כוונת תוס' דהיכא שיש לדבר שתי קליפות ופירק אחת מהן אינו חייב כיון שנשתיירה האחרת. וע"ע שביתת השבת (דש סק"ו), חי' מנחת שלמה (סוף יג:), וארחות שבת (פ"ד הע' ד').
<b>אמר רבי אלעזר וכן לשבת -</b> כתב בחי' בן הרמב"ן ד'וכן לשבת' קאי אסיפא ד'מנפח על יד ולתוך חיקו', אבל לא ארישא ד'מולל מלילות' דהא אסור בשבת, וסוגיא לקמן ד'כיצד מולל' ביו"ט איירי. ברם לשיטת הרי"ף דשרי למלול בשינוי אף בשבת, קאי דברי ר' אלעזר אף ארישא - עי' בדברינו לקמן ד"ה כיצד מולל.
<b>ומי איכא מידי דלענין שבת לא הוי גמר מלאכה ולמעשר הוי גמר מלאכה -</b> צ"ע מאי קושיא זו, והיכי ס"ד לאסור דבר המותר בשבת משום דלענין מעשר יש נפק"מ בהא דהוי גמר מלאכה, וכן תמה בחי' מנחת שלמה.
<b>ותנן נמי גבי בצלים משיעמיד ערמה ואילו גבי שבת העמדת ערמה פטור:</b>
<b>פירושי הראשונים, ובגדר דין 'מעמר':</b>
<b>א.</b> פירש רש"י דלענין שבת משהביא בצלים לביתו אין העמדת ערימה מלאכה, ולכאורה ר"ל לפי שאין מעמר אלא במקום גידולו, וכן פירש בדבריו מרומי שדה, וכפי משמעות הגמ' בשבת עג:, וכן דעת תוס' לקמן ריש דף לא.
<b>ב.</b> אולם השלטי גבורים בשבת (פרק כלל גדול) דקדק דעת המרדכי והרמב"ם והגהות מיימוני דמעמר חייב אף שלא במקום גידולן. וגם דעת רש"י דילן ביאר הריטב"א כוונתו באופן אחר, וז"ל "פי' דדין מעמר אינו אלא במקבץ דברים מפוזרים", נראה דר"ל דבבית לא חשיבי 'מפוזרין' אלא שעורמן לערימה גרידא, וכה"ג לא מיקרי מעמר. [ובענין מעמר שלא במקום גידולן יעוי' הרחבה בדברינו לקמן לא. על תוס' ד"ה מן הקרפף, וע"ע בדברינו במתני' שם].
<b>ג.</b> מיהו הקשה הריטב"א לפי' רש"י הא ענין סוגיין הוא דס"ד לדמות גמר מלאכה לענין מעשר ולענין שבת, ומה שייך לדמות מה שאינה מלאכה כלל. ותירץ דמ"מ אף זה דומה למירוח ועומד במקום מירוח.
והביא הריטב"א נוסחאות דגרסי "והא אנן מפקסינן בשבתא", והקושיא היא מנטילת הפיקוס דהוה גמר מלאכה גבי מעשר ושרי בשבת. וכן הוא גירסת הר"ח, ונוסחא זו הביא גם חי' הרא"ה. אך חי' המאירי דחה דפיקוס לאו אנן עבדינן ליה אלא מאליו נעשה. [נראה דמפרש המאירי 'שיפקסו' כפי' רש"י שניטל פיקס שלהן שמתייבש ונופל מאליו, אך הר"ח כנראה מפרש כהרא"ה שמעביר שערות שעליו ומחליקן].
<b>כיצד מולל אביי משמיה דר"י אמר חדא אחדא, ורב אויא משמיה דר"י אמר חדא אתרתי, רבא אמר כיון דמשני אפילו חדא אכולהו נמי:</b>
<b>מחלוקת ראשונים אם ע"י שינוי שרי אף בשבת או רק ביו"ט, ולענין הלכה:</b>
<b>א.</b> שיטת רש"י (כאן, ולעיל יב: ד"ה מוללין מלילות), וכן שיטת תוס' כאן דהך סוגיא דמצרכא שינוי קאי על סוגיא דלעיל יב: דמוללין מלילות ביו"ט, והיתר מלילה בשינוי הוא רק ביו"ט, אבל בשבת אסרו מדרבנן אף מלילה בשינוי, וכן משמעות הסוגיא לעיל יב: דמסקה "אפילו תימא ביו"ט" וכו', משמע הא גבי שבת שרי למלול דוקא מערב שבת כלשון הברייתא שם. וכן דעת בעל המאור והרשב"א כאן ובשבת קכח.
אולם הקשו הראשונים דבשבת שם איתא היתר מלילה לחבילי סיאה אזוב וקורנית, ולדעת חכמים בעי שינוי, מיהו ע"י שינוי שרי לכו"ע ואפילו בשבת. ותירץ בעל המאור שם דהכא מיירי בתבואה וקטנית, והתם בחבילי תלתן כגון סיאה ואזוב. וביאר חי' המאירי כאן דתלתן רגילין ליתן גם לבהמה, ודרך בהמה לאכול התלתן עם הקליפות, לפיכך שרי אף בשבת דהוי כמפרק אוכל מאוכל. ועי' שכתב פירוש נוסף.
ובספר המכתם וספר המאורות כאן תירצו עוד, דהכא הוא מולל בידיו, והתם בראשי אצבעותיו דהוי שינוי טפי.
והרשב"א בסוגיין תירץ דמלילה דהתם דשריא אין הכוונה לפרק האוכל מן הקשין אלא לרכך בעלמא. והר"ן בסוגיין הביא תירוצי בעל המאור והרשב"א.
<b>ב.</b> ברם דעת הרי"ף והרא"ש דגבי שבת דוקא הוא דבעינן מלילה בשינוי, אך גבי יו"ט לא בעי שינוי כלל, ומתוך כך הביאו בסוגיא דשבת קכח. הך פלוגתא דכיצד מולל בשינוי, ולא הביאוה הכא גבי יו"ט. וכתב הרמב"ן במלחמות בשבת שם, דלדברי הרי"ף ניחא שהסוגיא כאן שדנה כיצד מולל בשינוי לא נסמכה לסוגיא דלעיל דמיירי ביו"ט דאין צריך שינוי, אבל הכא לענין שבת מיירי דבעי שינוי. והר"ן כתב דניחא נמי לשיטה זו דאהדר רבה בר רב חנן (לעיל יב:) לאושפזיכניה סתמא דמוללין מלילות ולא הצריכו שינוי, משום דביו"ט איירי. וראה עוד בדברינו לעיל יב: ד"ה אושפזיכניה.
אך צ"ע דבסוגיא לעיל יב: משמע דגבי יו"ט בלבד מהני שינוי ולא גבי שבת, דמשני "איידי דתנא רישא מערב שבת" וכו', משמע דגבי שבת שריא מלילה מערב שבת בלבד - עי' רמב"ן במלחמות הנ"ל ור"ן כאן בישוב הך סוגיא לשיטת הרי"ף והרא"ש. וראה עוד פני יהושע (יג:), ובהרחבה באגלי טל (דש סקכ"ח).
ויש לעיין כיון שדישה הוי מלאכה דאורייתא, איך שרי לשיטה זו למלול בשבת לכתחילה ע"י שינוי, ומאי שנא מכל מלאכה דאף ע"י שינוי אסור מיהא מדרבנן. אמנם אי נימא שהמלילה גופה הויא דישה כלאחר יד כדמשמע מפירש"י (יב: ד"ה מוללין מלילות), אתי שפיר דהשתא שמולל בשינוי הוי שינוי באיסור דרבנן ושרי לכתחילה, וראה בדברינו על רש"י הנ"ל, וראה עוד אגלי טל (דש כח. ז.).
עוד יש לעיין היכי שרי בשבת אפילו ע"י שינוי, הא מ"מ איכא מלאכת בורר דהקליפה מן האוכל, וכה"ג אסור אפילו לאכול לאלתר - עי' ביאור הלכה (שכא. יט. ד"ה לקלוף) שביאר דכל קליפה סמוך לאכילה כיון דאי אפשר באופן אחר מיקרי 'דרך אכילה', ולא חשיב ברירת פסולת מתוך אוכל שאינו אלא כדי לאכול התוך. ובביאור הלכה שם (ס"ד ד"ה מתוך) הביא סברת הים של שלמה דקליפה היא מחוברת לפרי הלכך אין עלה שֵם פסולת, וקילוף סמוך לאכילה לא חשיב כלל בורר אלא תיקון המאכל. ועי' חזו"א (נד. ד.) שהשיג על סברא זו.
<b>ג.</b> להלכה - הנה לשיטת הרי"ף והרא"ש הסכימו הרמב"ן במלחמות כאן ובשבת, והראב"ד בהשגותיו על בעה"מ, וחי' הרא"ה, ובן הרמב"ן. וכן פסק הרמב"ם (יו"ט ג. טו., שבת פכ"א הל' י"ד י"ז), וכן פסקו הטור ושו"ע (תקי. א.) לגבי יו"ט דשרי בלא שינוי, ולענין שבת פסקו (שיט. ו.) שמותר למלול בשינוי מעט בראשי אצבעותיו. והרמ"א (שיט. ו.) הביא השיטה המחמירה ואוסרת בלא שינוי גם ביו"ט. וראה בדברי הרמ"א ובמשנה ברורה (סקכ"ד) שחילקו בין הקליפה העליונה של אגוזים, לקליפתן הקשה והדקה דלכו"ע שרי אף בשבת. וטעם החילוק, וכן דעת פוסקי זמנינו לענין קילוף בוטנים בשבת - עי' בהערה 30 מהדו' 'דרשו' שם.
<b>רבא אמר כיון דמשני אפילו חדא אכולהו נמי -</b> בשבת קכח. איתא "וחכמים אומרים מולל בראשי אצבעותיו ואוכל ובלבד שלא ימלול בידו הרבה", וכתבו הרי"ף והרא"ש שם דהלכה כרבא דהכא דהא קיימו חכמים דהתם כוותיה ושרו מלילה בראשי אצבעותיו אפילו חדא אכולהו.
<h4>רש"י</h4>
<b>ד"ה מחשב - הלכך באומד סגי וכו' -</b> לשון רש"י משמע שמדידה בתרומה גדולה עדיפה מאומד, וכעי"ז לשון רש"י במנחות נד: (ד"ה באומד), והרש"ש כאן הקשה דבמתני' תרומות (פ"א מ"ז) איתא בהדיא שאין תורמין במדה, ועי' חי' מנחת שלמה שציין דאיכא מ"ד בירושלמי דתרומות דס"ל כדברי רש"י.
<b>ד"ה ואוכל - בלא מעשר:</b>
<b>א.</b> כתב הריטב"א [והשטמ"ק משמו] שדיבור זה דרש"י קאי אדלקמן, דאמרינן מנפח על יד ואוכל, ומפרש רש"י דאוכל בלא מעשר, אך קושית הגמ' היתה מדרב דהוה מקלפא ליה דביתהו כסי כסי <b>בשבת</b>, ואיך אמר ר"א וכן בשבת דאסור. וכן מוכח שפירשו תוס' ד"ה (ואם קלף). [מיהו צ"ע איך היה אוכל רב הכסי בשבת, הא מ"מ נתחייב במעשר ואסור לעשר בשבת. וכתב מהר"ם שיף דאפשר שהיה מעשר מאתמול. וראה עוד הגהות זרע יצחק במשניות מעשרות פ"ד מ"ה].
<b>ב.</b> ברם הביא הריטב"א יש מפרשים [וכ"כ השטמ"ק בשם תוס', וכן איתא בתוס' חכמי איבר"א], דדיבור רש"י זה הוא דיבור אחד עם דלעיל, ומפרש רש"י דקושית הגמ' היא דרב היה אוכל כסי כסי בלא מעשר, [והקושיא היא ממתני' לדרב], עי' שדחה דבריהם. וכן השטמ"ק בשם מורו דחה דא"כ לא משני הגמ' מידי.
<b>ג.</b> גירסת הב"ח צ"ב, דהוסיף ברש"י תיבת 'בשבת' ועשה הכל דיבור אחד, ומשמע לגירסתו דקושית הגמ' בתרתי: דהיה עושה כן בשבת, וגם אוכל בלא מעשר. ועי' הערת המהדיר (89) לשטמ"ק. וראה עוד חי' הצל"ח.
<b>ד"ה ושלא פקסו - ולענין שבת משהביא בצלים לביתו אין העמדת ערמה מלאכה -</b> עי' בדברינו בגמ' ד"ה ותנן נמי.
<b>ד"ה חדא אחדא - בין גודל לאצבע -</b> השטמ"ק כתב דיש מפרשים דחדא אחדא קאי אשיבלין, אך הסכים לפי' רש"י דקאי אאצבעות.
<h4>תוס'</h4>
<b>ד"ה כשם - וא"ת מה צריך למילף תרו"מ מתרו"ג דניטלת במחשבה תיפו"ל דבהדיא כתיב בה ונחשב דקאי אתרומת מעשר וכו' ופ"ה דל"ד נקט מחשבה אלא אומד דוקא נקט -</b> וכן פי' רש"י בגיטין לא., אמנם תוס' גיטין לא. ובכורות נט. תירצו דכתיב "כדגן מן הגורן" דהיינו תרומה גדולה, ומשמע דקרא פשוט ליה טפי בתרומה גדולה, ותרומת מעשר נילף מינה.
ובחי' הרא"ה כתב דאפשר דאומד ומחשבה דקתני הכא כפל לשון הוא, ומחשבה היינו אומד. וניחא לפי"ז דאכן מחשבה לא בעי למילף מתרומה גדולה. וראה עוד שמחת יו"ט.
<b>דהא ממנו דכתיב גבי תרומת מעשר דמיניה נפקא מוקף דדרשינן ממנו מן הסמוך לו ומוקמינן לה בתרומה גדולה דבעינן מוקף -</b> מהר"ם העיר אמאי לא ילפינן תרומת מעשר מתרומה גדולה לענין דבעי מן המוקף כשם שילפינן לענין אומד ומחשבה. וכתב דצ"ל שיש איזה לימוד שתרומת מעשר לא בעי מן המוקף. ועי' רש"ש שהילפותא מפורשת בהמשך דברי הירושלמי.
<b>אבל בתרומת מעשר מדאורייתא לא בעינן מוקף -</b> ובדוכתא דמצינו חיוב מוקף לתרומת מעשר היינו מדרבנן - עי' תוס' ר"פ.
<b>אלמא גבי ממנו דכתיב במעשר מוקמינן ליה בתרו"ג וה"נ ונחשב נימא כדפרישית -</b> עי' מהרש"ל.
<b>ד"ה ומה ראית - ותימה היכי אסיק אדעתיה דמקשה לומר אפכא וכו' -</b> קושית תוס' היא על רש"י שפירש דמקשה אימא איפכא. וכן תוס' הרא"ש (שבת קכז:) פירש בשם רבינו מאיר דמקשה אימא איפכא ממש.
ובישוב פירוש זה - עי' ריטב"א (כאן, שבת קכז:, עירובין לא:) שביאר בשני אופנים, ודחה פירוש התוס'. וראה עוד מהר"ם שיף, ושמחת יו"ט.
<b>ואומר הרר"י וכו' אימא דבין חיוב ובין פטור בהקדימו בכרי פטור קודם ראיית פה"ב וחיוב לאחר ראיית פה"ב, ומשני האי אדגן פירוש בהקדימו בכרי וא"כ דין הוא שיהא חייב מכל צד -</b> כן הוא פי' ריב"א בתוס' עירובין לא: (ד"ה ומה ראית), ומבואר דלפי האמת הקדימו בכרי חייב בתרומה גדולה אפילו לא ראה פני הבית, אבל תוס' בשבת קכז: (ד"ה האי אידגן) נקטו בפי' שני, דאין חייב אלא כשאידגן בכל דינו, דהיינו שראה פני הבית.
וראה עוד קובץ שיעורים אות מ"ו.
<b>ד"ה ואם קלף - פרש"י ואם קלף מתוך השבלין, ותימה היכי מקלפא לרב וכו' האמר לעיל דמולל מלילות מע"ש וכו' משמע הא בשבת אסור -</b> קושית תוס' לשיטתם בדיבור הבא, וכן לשיטת רש"י דבשבת אסור למלול אפילו בשינוי, אבל לשיטת הרי"ף והרא"ש ניחא - עי' בדברינו בגמ' ד"ה כיצד מולל.
ובישוב פירש"י - הנה למפרשים בדבריו דהא דרב מקלפא ליה דביתהו כסי לענין מעשר מיירי ולא לשבת ניחא [עי' בדברינו על רש"י ד"ה ואוכל], אך צ"ע לגורסים ומפרשים דלענין שבת איירי. וראה מש"כ מגיני שלמה, ושמחת יו"ט.
<b>והכא מיירי בשכבר נתלשו מע"ש מן השבלין אבל עוד הן בקליפתן החיצונה ולכך שרי -</b> עי' בדברינו בגמ' ד"ה תנן התם.
<b>ומה שפרש"י הכא דאם קלף ונתן לתוך ידו חייב מפני שהוא קבע, לא נהירא דבסמוך משמע שהטעם מפני שהוא גמר מלאכה הואיל והוא קולף הרבה ביחד דהיינו דגונו -</b> כדברי תוס' פירשו הרשב"א וריטב"א.
ובישוב פירש"י - עי' תוס' יו"ט (מעשרות פ"ד מ"ה), וביאור דבריו בתוס' א"ש שם. וראה עוד מגיני שלמה כאן, מרומי שדה, ובהרחבה בקהלות יעקב (סי' י'), וחידושי בתרא (אות נט-ס). וראה עוד מקדש דוד (מהדו"ח מעשרות סי' ז').
<b>ד"ה כיצד מולל - פי' ביו"ט ובשבת אסור למלול -</b> עי' בדברינו בגמ' ד"ה כיצד מולל.
<h3>דף יד.</h3>
<h4>מתני'</h4>
<b>ב"ש אומרים תבלין נדוכין במדוך של עץ והמלח בפך ובעץ הפרור:</b>
<b>א]</b> כגירסא שלפנינו איתא נמי במשנה שבמשניות, אבל רש"י ורע"ב גרסי "<b>או</b> בעץ הפרור", וכתבו התוס' יו"ט ותפארת ישראל דסברי דסגי בחד שינויא.
<b>ב] בענין טחינה בגידולי קרקע:</b>
הנה במשנתינו מוכח דמלח שייך בו איסור טוחן, ואף דטחינה היא רק בגידולי קרקע, מלח שהוא מן הים [כדאיתא בתוס' ד"ה בית הלל] חשיב גידולי קרקע, דהא יש טחינה ברגבי עפר כדאיתא ברש"י שבת עד: (ד"ה שבע חטאות). ועי' שו"ת רעק"א (ח"א סי' כ').
ברם המנחת חינוך (מוסך השבת טוחן סק"ד) נקט שעפר ומתכת לא חשיבי גידולי קרקע, וביאר דעת הרמב"ם (שבת ז. ו.) שמחייב השף לשון של מתכת משום טוחן, דס"ל יש טחינה שלא בגידולי קרקע. וכן דעת הרש"ש לעיל ז: דעפר לא חשיב גידולי קרקע. וראה אגלי טל (טוחן סקי"ח) בביאור מחלוקת זו. וראה עוד בדברינו לעיל ז: ד"ה והא קא עביד, אות ג'.
<b>וב"ה אומרים תבלין נדוכין כדרכן במדוך של אבן והמלח במדוך של עץ:</b>
<b>מדוע צריך שינוי במלח, וכיצד מהני:</b>
<b>א.</b> הר"ן דן אמאי הצריכו ב"ה שינוי בדיכת מלח, הרי על כרחך דיכת מלח הוי אוכל נפש ממש ולא מכשירי אוכל נפש, דמכשירין לא הותרו אפילו ע"י שינוי כשאפשר לעשותן מערב יו"ט [כדאיתא לקמן כח:], ומלח אפשר מאתמול דאינו מפיג טעמו כדאמרינן בגמ', וא"כ אמאי בעי שינוי הלא אוכל נפש גופיה שרי כדרכו אפילו אפשר לעשותו מערב יו"ט.
ותירץ דדרך אינשי לדוך תבלין ומלח לימים הרבה ומיחזי כעובדין דחול, הלכך אסרו לדוך בלא שינוי היכא שפשע והיה יכול לדוך מאתמול, משא"כ תבלין שא"א מאתמול. ועל דרך זה פירשו חי' הרא"ה, בן הרמב"ן, והריטב"א.
<b>ב.</b> והנה בפירושו זה אזיל הר"ן לשיטתו (ריש פרק אין צדין), דהלא שחיקת תבלין היא תולדת טוחן, ואיך שרו הכא דיכת תבלין ומלח, וס"ל להר"ן דשיטת הבבלי דלא כהירושלמי הסובר שמלאכות אוכל נפש הותרו רק מלישה ואילך [עי' תוס' לעיל ג. סוד"ה גזרה], אלא מן התורה הותרו כולן, וחכמים אסרו מלאכות הנעשות לימים הרבה כקצירה וטחינה, הלכך הכא שרו לדוך בשינוי דלא מיחזי כעובדין דחול הנעשה לימים הרבה.
<b>ג.</b> מיהו מדברי הרמב"ם (יו"ט א. ח.) מבואר דס"ל שדיכת תבלין חשיב 'מכשירין', וא"כ הוא הדין דיכת מלח, וקשיא לשיטתו היאך שרי ע"י שינוי. וכן תיקשי לשיטת תוס' לעיל ג. הנ"ל דס"ל כהירושלמי שמדאורייתא לא הותרו אלא מלאכות דמלישה ואילך [עי' בדברינו על תוס' שם], וא"כ היכי שרי הכא ע"י שינוי.
וכן הנה הא דפשיטא לראשונים דבמלאכת אוכל נפש גופיה אין חילוק ושרי אפילו אפשר לעשותן מערב יו"ט, כן הוא שיטת תוס' בכמה דוכתי, אולם שיטת רש"י דלא שרי ביו"ט אלא אוכל נפש שא"א לעשותו מערב יו"ט [עי' בדברינו על תוס' לעיל ג. סוד"ה גזרה, ובדברינו לקמן כג: ריש פרק אין צדין], ולשיטתו ניחא הא דמלח בעי שינוי, אלא דצ"ע היאך מהני שינוי להתיר מלאכה דאורייתא.
ונראה דמלח כיון שנצרך מאד לתיקון המאכל שרו רבנן לכתחילה בשינוי, וסברא כעי"ז מצינו בדברי הר"ן (לקמן לא:) שהביא דעת הראב"ד שדימה ביקוע עצים ודיכת מלח להדדי, וס"ל דתרוייהו חשיבי 'מכשירין', ואף דאפשר לעשותן מערב יו"ט מותר לעשותן ביו"ט ע"י שינוי, כיון שא"א לאפות ולבשל בלא עצים ובלא מלח, והן דברים הנצרכים ביותר. וסברא כעי"ז איתא נמי בלחם משנה (יו"ט ג. יג.), עי"ש.
<b>ד.</b> אך יש לעיין בדעת הראב"ד גופיה: דהנה ז"ל בהשגותיו על הרמב"ם (יו"ט ד. י.) "יש מכשירין שהם כאוכל עצמו והם התבלין והמלח שנכנסים באוכל עצמו, והתירו זה כדרכו וזה ע"י שינוי", ומשמע דמפרש כסברת הר"ן דמלח אף שהוא מכשירין נחשב כאוכל נפש גופיה מפני שנכנס בגוף המאכל. אמנם נראה שזה מפרש הוא אליבא דחכמים ולא לר' יהודה, עי' בדבריו.
וראה באגלי טל (טוחן ל. א.) שגם נקט סברא זו דדיכת תבלין ומלח תחילתה מכשירי אוכל נפש, אך סופן כיון שנכנסין למאכל ונאכלין חשיבי כאוכל נפש גופיה. וראה עוד בלחם משנה (יו"ט ג. יב.), פני יהושע, חי' חת"ס, וחזון יחזקאל (תוספתא פ"א הי"ד ד"ה בורר).
<h4>גמ'</h4>
<b>דכו"ע מיהת מלח בעיא שינוי מ"ט רב הונא ורב חסדא וכו' איכא בינייהו דידע מאי קדרה בעי לבשולי א"נ במוריקא, אר"י אמר שמואל כל הנדוכין נדוכין כדרכן ואפילו מלח וכו':</b>
<b>לענין הלכה:</b>
הנה הריטב"א הביא דיש פוסקים לקולא כיון שהוא דרבנן באוכל נפש. וכן מצדד המאירי בבית הבחירה. אולם תוס' הביאו שהר"י פסק כשתי הלשונות דרב הונא ורב חסדא, דאע"ג דקי"ל בשל סופרים הלך אחר המיקל, הכא בכל חד מינייהו איכא קולא וחומרא. וכן פסק בעל המאור.
אבל תוס' גופם נקטו דהלכתא כדברי רב יהודה אמר שמואל דכל הנידוכין שרו כדרכן ואפילו מלח, אלא דמלח בעי שינוי קצת להטות המדוכה על צידה. וציינו תוס' שכן דעת הרי"ף שהשמיט פלוגתת רב הונא ורב חסדא, והביא דברי שמואל ואמוראי דלקמן. וכן דעת הרמב"ן במלחמות, וכתב שכן גם דעת הר"ח שהשמיט לשונות דר"ה ור"ח. וכן פסק הרמב"ם (יו"ט ג. יב.).
אולם הטור (תקד. א.) הביא שתי השיטות להלכה. והב"י הכריע כפסק הרי"ף והרמב"ם דתבלין לא בעי שינוי כלל, ומלח בעי שינוי מעט דאצלויי, וכן פסק בשו"ע שם. אמנם הב"ח פסק לחומרא כדעת הר"י בתוס', ומצריך שינוי אף בתבלין היכא דידע מערב יו"ט, ובמוריקא אף דלא ידע כיון שאין מפיגה טעם. והרמ"א כתב שנוהגין לשנות קצת בדיכת תבלין, וכן ראוי להורות. וראה מג"א, וט"ז, ומשנה ברורה (סקי"א). וראה עוד בדברינו לקמן ד"ה א"ל רב אחא, אות ב'.
<b>אר"י אמר שמואל כל הנדוכין נדוכין כדרכן ואפילו מלח:</b>
<b>א.</b> כתב חי' המאירי שכן גירסת הרי"ף, אבל רש"י גרס בדברי ר"י אמר שמואל "ואפילו מלח <b>עמהם</b>". [צ"ע דלכאורה שפיר יש לפרש דדברי רש"י קאי אברייתא דאיתא 'ומלח עמהן'].
והנה לגירסא שלפנינו דברי רב יהודה אתיין כדעת ב"ה בברייתא לקמן, אך לגירסת רש"י אליבא דהמאירי צ"ע דא"כ אתיא רב יהודה כבית שמאי. וראה בספר המכתם שכתב לגירסא זו דרב יהודה סבר רק כרישא דברייתא, עי' בדבריו.
<b>ב.</b> ביאור תיבת 'עמהם' - כתב הגליון בשם מהרש"ל דהכוונה בזה אחר זה אך לא בבת אחת ממש, [נראה לפי שהתבלין והמלח מקלקלין זה לזה], אולם במאירי מבואר דהיינו עמהן ממש, וכן נקט המשנה ברורה (תקד. ו.), ועי' שער הציון (אות ח'). וע"ע בספר ברכת אברהם.
<b>לא נחלקו אלא לדוכה בפני עצמה שב"ש אומרים מלח בפך ובעץ הפרור לצלי אבל לא לקדרה וב"ה אומרים וכו' אלא אימא לכל דבר:</b>
<b>פירושי הראשונים:</b>
<b>א.</b> מפירוש רש"י משמע דלצלי דוקא שרו ב"ש על ידי שינוי, משום שצלי זקוק למעט מלח, ולא לקדרה אפילו ע"י שינוי דבעי הרבה מלח, וב"ה שרו אפילו לקדרה. וכן פירשו חי' המאירי ושטמ"ק.
והנה לפירוש זה 'לקדרה' פירושו ליתן מלח בקדרה, ותמה בספר המכתם למה צריך שחיקה הרי המלח ניתך בכח הרתיחה, ופירש דצ"ל דמיירי במלח קשה מאד. וכן פירש חי' המאירי אליבא דרש"י.
<b>ב.</b> הריטב"א וחי' הרא"ה פירשו דהכי קאמר: לצלי הצריכו ב"ש שינוי דבעי מעט מלח לנתינת טעם גרידא אך לא להכשר הבשר, [עי' תוס' לעיל יא. ד"ה ושוין], ולא בעי שינוי לקדרה דצריך הרבה מלח להכשר הבשר והוה טירחא יתירא אי מצרכת ליה שינוי. וב"ה התירו לכל דבר בלא שינוי ואפילו לצלי.
ובחי' בן הרמב"ן כתב בשם רש"י כפירוש זה, אך ברש"י שלפנינו אין מפורש דבר. ועי' בהערת המהדיר לחי' הרא"ה שבירושלמי דייקא כפירוש זה דהריטב"א וחי' הרא"ה.
<b>ג.</b> וראה מש"כ הרש"ש לפרש המסקנא דקאמר 'לכל דבר'. וראה עוד פירוש חי' חת"ס, ופירוש השפ"א.
<b>א"ל רב אחא ברדלא לבריה כי דייכת אצלי אצלויי ודוך, רב ששת שמע קל בוכנא וכו':</b>
<b>א] מה טעם הצריכו הצלאה במלח טפי מבתבלין:</b>
פירש רש"י דבמלח בעי רב אחא אצלויי, משמע הא בתבלין לא בעי כלל שינוי. וכן פירש הרי"ף, והוכיח ממעשה דלקמן דרב ששת דמקשינן "ודלמא תבלין הוו", מוכח דתבלין ודאי לא בעי שינוי.
ומה טעם החמירו במלח טפי מתבלין - כתב הרמב"ן במלחמות "מפני שהמלח נדוכת יפה יפה בהצלאה, וכיון שכן בעיא הצלאה משום דלא ליעבד עובדין דחול שלא לצורך". אבל הר"ן כתב שלא נתיישבו לו דבריו, ופירש דחומרא בעלמא קאמר גבי מלח משום דאית ביה תרתי כדאיתא לעיל: שכל הקדרות צריכות מלח, ושאין מפיג טעמו, ועוד מפני שהוא רך ונידוך יפה גם בהצלאה, משא"כ תבלין הקשה. וסברא זו כתב גם הרשב"א.
<b>ב] האם רב אחא ורב ששת פליגי גבי מלח אדר"י אמר שמואל דלעיל:</b>
<b>א.</b> נסתפק בזה הרשב"א, דמחד י"ל דלא פליגי, ואף שמואל לעיל בעי הצלאה, ואף דקאמר דכולן נידוכין כדרכן ואפילו מלח [כדפירשו רש"י, ותוס' ד"ה בכל דבר], הצלאה במלח חשיב שפיר כדרכה, דפעמים דרך לדוך כך גם בחול, [וכצד זה משמע מדברי תוס' ד"ה איכא בינייהו]. אך מאידך אפשר דפליגי, דרב אחא ורב ששת דייקו הברייתא דגבי תבלין נקטה 'נדוכין כדרכן' וגבי מלח לא קתני, ש"מ דיש חילוק ומלח בעי שינוי מעט מכדרכו, אך שמואל סבר ד'כדרכן' דברייתא קאי גם אמלח, וכדפירשו רש"י ותוס' דדומיא ד'לא נחלקו' קאמר דנחלקו.
<b>ב.</b> הר"ן וחי' הרא"ה נקטו צד שלישי: דשמואל לא מצריך שום שינוי במלח, ורב אחא ורב ששת לאו מדינא קאמרי, אלא חומרא שהחמירו על עצמן. ודייק מלישנא דרב ששת "האי לאו מגוויה דביתאי הוא", משמע דחומרא היא שהחמיר על בני ביתו ואינו לשון איסורא.
<b>ג.</b> הכסף משנה (יו"ט ג. יב.) וכן בב"י (תקד. א.) דחה דברי הר"ן, דאי חומרא היא ולאו מן הדין, לא היה להרי"ף להביא אלא דברי ר"י אמר שמואל. [ועי' בט"ז (תקד. א.) שכתב דכוונת הר"ן לחלוק על הרי"ף ולא לפרש דבריו]. ומפרש הב"י שהרי"ף [והרמב"ם] פסקו כמ"ד לעיל דמלח אינה מפיגה טעמה מאחר שהחוש מוכיח כן, ואף ר"י אמר שמואל דאמר מלח נידוך כדרכו, לאו כדרכו לגמרי קאמר אלא דסגי בשינוי זוטא, וכדמפרשי אמוראי דהיינו אצלויי. אלא שהעיר דנמצא לפי"ז ד'מוריקא' שאינו מפיג טעמו לא הוי כשאר תבלין ובעי שינוי דאצלויי כמלח, ומסיק דאפשר שקצת מפיג טעמא ולא כמלח שאינו מפיג כלל. וראה עוד מש"כ לישב בזה הלחם משנה (יו"ט פ"ג סוף הי"ב].
<b>ד.</b> הב"ח (תקד. א.) מפרש לדעת הרי"ף והרמב"ם, דפסקו כרב [כגירסת הב"ח] ורב ששת דפליגי על ר"י אמר שמואל שלא הצריך שום שינוי במלח, [והביא הרי"ף דברי שמואל לומר דרב פליג עליו והלכה כוותיה באיסורי], דסברי הנך אמוראי כתנא דמתני' שהצריך שינוי במלח, אך סברי דסגי בשינוי מעט דאצלויי. והא דלא הביא הרי"ף פלוגתת רב הונא ורב חסדא, לפי שמפרש דרב ורב ששת לית להו הך נפק"מ דמוריקא, אלא כל תבלין לא בעי שינוי, ומלח בעי שינוי זוטא, עי' בדבריו בהרחבה.
<b>ה.</b> הדרישה (תקד. א.) הלך בדרך מחודשת לפרש פסק הרי"ף והרמב"ם: דר"י אמר שמואל והברייתא לא פליגי לפי האמת אמתני', והא דמקשינן אדרב יהודה "והא אמרת מלח בעי שינוי" היינו לס"ד, אבל למסקנא דמייתי תנא דברייתא, מצינו למימר דאף דעת תנא דמתני' הכי, ולכו"ע סגי למלח בשינוי כל דהו דאצלויי, עי' בדבריו בהרחבה.
וראה עוד ט"ז (תקד. א.), וקרבן נתנאל (אות ו').
<b>ג]</b> הרמב"ם (יו"ט ג. יב.) כתב "אבל מלח אינו נידוך ביו"ט אלא א"כ הטה המכתש, או שידוך בקערה", וצ"ע מנא ליה הך שינוי שידוך בקערה, ופירש הגהות הגר"א (תקד. ג.) דנפקא ליה דב"ש דמתני' שרו מלח בפך, וכל שכן לב"ה דשרו אף במדוך של עץ.
<b>ת"ר אין עושין טיסני -</b> רש"י ושאר ראשונים פירשו ד'טיסני' חמיר לפי שטורח גדול הוא לחלק חד לארבעה. ובחי' הרא"ה הביא פירוש דחמיר לפי שדרך לעשות ממנו לימים הרבה.
<b>אין עושין טיסני ואין כותשין במכתשת, תרתי -</b> רש"י, תוס', ריטב"א, וחי' המאירי פירשו דמקשה דהוו תרתי דסתרן אהדדי. אבל חי' הרא"ה ושיטת ריבב"ן פירשו דהוו תרתי דלא צריכי דהא סגי בחדא. וע"ע יד דוד.
<b>אמר אביי כי תניא נמי מתניתא מכתשת גדולה תניא:</b>
<b>א]</b> פירשו רש"י ותוס' דהשתא הדר ביה, ותרתי קאמר - אין עושין טיסני כלל ואפילו בקטנה, ושאר כתישות בגדולה אסור ובקטנה שרי.
והריטב"א פירש דאף לאביי מה טעם קאמר - אין עושין טיסני לפי שצריכה מכתשת גדולה ואין כותשין בגדולה. ולפירושו משמע דטיסני בקטנה שרי אלא דאי אפשר.
והנה מהרש"א העיר כיון שאביי הדר מתירוצא קמא, אמאי לא קאמר "אלא אמר אביי", עי' בדבריו. אמנם לפירוש הריטב"א ניחא קצת דהא לא הדר לגמרי, דהשתא נמי מה טעם קאמר. ובלאו הכי כתבו תוס' בכמה דוכתי [שבת צח. קה: קמב., יבמות כז., נזיר לג., ב"ב צז., נדה מו:] דאין דרך הש"ס לומר 'אלא' היכא שלא נזכר אמורא קודם לכן. וכ"כ הרשב"ם ב"ב מד: (ד"ה ל"צ), ושטמ"ק מנחות ג. (אות י"ד). ושו"ר שהרש"ש העיר על מהרש"א בזה.
<b>ב]</b> לפירוש אביי אין כותשין טיסני כלל כדפי' רש"י שטורח גדול הוא, או כסברת הרא"ה שדרך לעשותו לימים הרבה. אך יש לעיין אמאי שאר כתישות לחילקא ודייסא בעי שינוי במכתשת קטנה, ואפילו נימא דלא דמי לתבלין דלעיל אלא למלח לפי שאין מפיג טעמו, או משום שאין כל הקדרות צריכין לזה, מ"מ במלח גופיה מצינו סברת שמואל לעיל דלא בעי שינוי.
ונראה דצריך לדחוק דהך ברייתא אתיא כמתני' ולא כדעת שמואל אליבא דהברייתא לעיל. או נימא דאף שמואל גופיה מודה דבעי שינויא זוטא דאצלויי, [עי' בדברינו לעיל א"ל רב אחא, אות ב']. או י"ל דבחיטין לחילקא ודייסא כו"ע מודו דבעי שינוי, לפי שאף דרכן לעשותן לזמן מרובה ומיחזי עובדין דחול טפי ממלח.
<h4>רש"י</h4>
<b>ד"ה עמהם -</b> עי' בדברינו בגמ' ד"ה אר"י אמר שמואל.
<b>ד"ה בכל דבר ס"ד - ואפי' בדבר שאין ניטל בשבת -</b> פי' כגון אבנים דלא שרו לצורך גופן ומקומן ככלים שמלאכתן לאיסור - ריטב"א, שטמ"ק.
ותוס' פירשו כגון סיכי זיירי ומזורי דמודי בהו ר"ש (שבת קכג.), ועי' בדברינו על תוס'.
<b>ד"ה לכל דבר - וע"כ כדרכה אמרי ככל דרך שיטת הש"ס וכו' -</b> כ"כ גם תוס' (ד"ה בכל דבר) משמיה דרש"י, ועי' רש"ש. וראה עוד בדברינו בגמ' ד"ה א"ל רב אחא (אות ב'), דהרשב"א נסתפק שמא שמואל ואמוראי דמצרכי שינוי מעט והצלאה, פליגי בפירושא דהברייתא אי מלח בעי מיהא שינוי מכדרכו.
<h4>תוס'</h4>
<b>ד"ה בית הלל - וכי תימא דיש חילוק בין פלפלין לתבלין זה אינו וכו' -</b> עי' תוס' שבת קמא. (ד"ה הני פלפלי) שהרחיבו יותר להוכיח שאין חילוק בין פלפלין לשאר תבלין.
<b>וי"ל דהתם מיירי בשבת וכו' -</b> כחילוק זה דתוס' כאן ובשבת קמא. כן נקטו שאר הראשונים בשבת (רי"ף, רא"ש, רמב"ן, רשב"א, ריטב"א, ר"ן, מאירי), וכן פסקו הרמב"ם (שבת כא. כ.), והטור ושו"ע (שכא. ז.).
מיהו צ"ע אי לענין שבת איירי התם היכי שרי ע"י שינוי, ומאי שנא מכל מלאכה דכשעושה אותה בשינוי וכלאחר יד אסור מיהא מדרבנן - עי' מש"כ האגלי טל (טוחן סק"ל ג-ד). ועי' משנה ברורה (שכא. כה.).
<b>דאם רוצה לומר בי"ט היה לו לפרש כדפירש ר"ח -</b> כשיטת הר"ח דביו"ט איירי התם - כתבו תוס' שבת קמא. דכן דעת השאלתות דרב אחאי (פרשת אמור), והראשונים בסוגיין (רא"ש, ספר המכתם, תלמיד הרמב"ן, רשב"א, ריטב"א, ר"ן, מאירי) כתבו שכן שיטת רש"י בשבת שם.
ומהר"ם כתב דיש גורסים בתוס' דילן "ודלא כפי' הקונטרס", והוא עצמו גרס "כדפי' הקונטרס", אך תמה דבפי' רש"י שלפנינו בשבת שם ליתא כלום אי מיירי בשבת או ביו"ט. וראה עוד בהערת המהדיר לריטב"א.
ובישוב שיטה זו מקושית תוס' - עי' אגלי טל (טוחן סק"ל), ומרומי שדה בשבת שם.
<b>אבל מלח של ים צריך שינוי לדוך אותו גרעין גרעין -</b> הא דמצרכי תוס' שינוי בדיכת מלח - הוא לכאורה כפסק הר"י בתוס' בסמוך (ד"ה איכא בינייהו) כבית הלל דמתני', דאילו לפסק תוס' שם כשמואל והברייתא בגמ' מלח א"צ שינוי. או שמא כוונת תוס' לשינוי כל דהו ד'אצלויי' המוזכר לדעת רב אחא ורב ששת בגמ', אך בתוס' דהכא משמע דבעי שינוי חשוב דומיא דלדוך גרעין גרעין.
וצ"ע מנין לתוס' חומרא זו דשינוי לדוך גרעין גרעין שלא הוזכר בגמ' אפילו לחומרת ב"ש - עי' חי' הצל"ח, תולדות יעקב, וגנזי יוסף על מהרש"א.
<b>אבל שלינייוני א"צ שינוי הואיל והוא עשוי בידי אדם -</b> הנה הא דנקטו תוס' דדוקא מלח של ים בעי שינוי, כן דייקא גם דברי רש"י במתני' שפירש "במקום שיש מלח גסה". ומלח 'שלינייוני' מפרש חכמת מנוח שהוא נעשה בידי אדם ששופכין ממעיינות מלוחים לתוך דפוסים ומתקרש, והחיבור הוא רך ונידוך בקלות ואינו קשה כמלח ים שנעשה בידי שמים.
ומהרש"א, מהר"ם שיף, והגרי"פ בגליון גרסי 'שלנו', [ועי' רש"י סוטה מט: ד"ה של מלח], והביא גירסא זו שער הציון (תקד. ה.), ומפרש המשנה ברורה (סק"ה) דכיון שהוא דק מתחילתו ואח"כ כשנתבשל נעשה פתיתין גדולים, אין טוחן אחר טוחן. אך הביא דיש מחמירין גם בזה מפני מראית העין. ועי' שער הציון (אות ז').
<b>ד"ה איכא בינייהו - ופסק ר"י שיש לאסור בכל ענין וכו' ומיהו מהאי פיסקא לא נפיק לן מידי דהא קי"ל כשמואל בסמוך -</b> שיטות הראשונים בזה לענין הלכה - עי' בדברינו בגמ' ד"ה דכו"ע מיהת.
<b>אע"ג דבשל סופרים הלך אחר המיקל הואיל ולכאו"א יש קולא וחומרא מכל צד עבדינן לחומרא -</b> כסברא זו נקטו תוס' שבת קמא. (ד"ה הני פלפלי) ובעל המאור כאן, וציין הגהות רב"פ תאומים לתוס' נדה כט. ד"ה תשב, ולתוס' ב"ק יא. ד"ה דקא. וראה מש"כ בזה הקרבן נתנאל פ"ב דמו"ק (אות פ'), גליון מהרש"א (שו"ע ריש סי' כ"ט), חי' רעק"א כאן (ממערכה ד' במס' עירובין), ובשו"ת רעק"א (ח"א סי' מ"ט), בית הלוי (ח"א סי' מ"ט), אחיעזר (ח"א יג. ב.), דבר אברהם (ח"ב כה. ו.), קהלות יעקב (ברכות סי' א'), וחי' מנחת שלמה כאן.
והריטב"א כתב וז"ל "י"א דנקטינן בתרוייהו לישני לחומרא כיון שהוא מלאכה והוא ספק אם מותר לעשותה", וצ"ב.
<b>ומ"מ אסור לטחון פלפלין ברחים שלהם משום דמחזי כעובדא דחול וכו' -</b> הביאור הלכה (ריש סי' תק"ד) כתב שכן נקט גם הרשב"א, וכן דעת השו"ע שם, אבל הרמב"ן ורשב"א בשבת קמא. פירשו שבריחים שלהן הוי טוחן גמור דאורייתא, עי' בדבריו. וראה עוד בדברינו במתני' לקמן כג. ד"ה ושוחקין את הפלפלין.
<b>ואף לפירוש התוספות דאזלינן לחומרא מ"מ שמא דפלפלין מותרין וכו' -</b> כלומר אף לפירוש הר"י דלעיל דפסק כב"ה דמתני', ואזיל לחומרא בשתי הלשונות, מודה להקל היכא דאיכא תרתי לטיבותא: דלא ידע מה בעי לבשולי, ודאיכא הפגת טעם, א"כ יש להתיר פלפלין כדמפרש.
וראה בתוס' שבת קמא. (ד"ה הני) שהאריכו בזה יותר, וכתבו דהר"י גופיה היה מתיר לכתוש פלפלין אפילו במדוך של אבן. וראה עוד מהר"ם שיף כאן
<b>והמחמיר לדוכן מעי"ט הרבה ביחד יתברך באלקים ובשם המיוחד -</b> כתב בחי' מנחת שלמה דנקטו תוס' לשון זה משום דכתיב (דברים טז. ח.) "עצרת <b>לה' אלקיך</b>", וסמיך ליה "לא תעשה מלאכה".
<b>ד"ה בכל דבר ס"ד - פי' ואפילו בדבר שאין ניטל בשבת כגון סיכי זיירי ומזורי דמודי בהו ר"ש -</b> צ"ע דתוס' גופן לעיל יא. (ד"ה אין נוטלין) פירשו ד'עלי' דהתם הוי מוקצה דחסרון כיס, ואפילו הכי שרו ב"ה לטלטלו לצורך אוכל נפש - עי' חי' הצל"ח, והגהות טל תורה.
<h3>דף יד:</h3>
<h4>גמ'</h4>
<b>רבא אמר לא קשיא הא לן והא להו:</b>
<b>א] פירושי הראשונים:</b>
<b>א.</b> רש"י [וכן תוס' משמו] פירש דלבני ארץ ישראל אסור אפילו בקטנה, דאית להו עבדי דמזלזלי ועושין בגדולה ואומרים בקטנה עשינו.
<b>ב.</b> הרמב"ם (יו"ט ג. יג.) פירש דבא"י התבואה טובה ואם כותשין מערב יו"ט אין בכך שום הפסד, לכך לא שרו לכתוש ביו"ט בכל גווני. וכתב הריטב"א דלפי"ז גם בארצות אלו דינם כבני א"י.
מיהו כתב השטמ"ק דנראה כדברי רש"י, דהא מייתי עלה הא דמר שמואל דטעמא משום פריצותא דעבדי.
והלחם משנה הקשה על הרמב"ם למה יגרע טיסני מדיכת מלח שודאי אינו מתקלקל אם נעשה מבעוד יום, ואפילו הכי הותר ביו"ט ע"י שינוי. ותירץ שהקילו במלח משום שכל הקדרות צריכות לו וא"א בלא מלח, משא"כ כתישה דטיסני שיכול לאכול מאכלים אחרים ואין בזה מניעת שמחת יו"ט. [ע"ע בדברינו במתני' יד. ד"ה וב"ה אומרים]. עוד העיר הלחם משנה אמאי בחו"ל בעי שינוי במכתשת קטנה, דאי מפיג טעם הוי כתבלין דלא בעי שינוי. ותירץ דמכתשת גדולה מיחזי טפי כעובדין דחול. וראה מש"כ בזה חי' הצל"ח.
<b>ג.</b> המאירי בבית הבחירה כתב בשם יש מפרשים: דבארץ ישראל החיטין שלהן נוחות ליכתש אף בקטנה ואין כאן שינוי, לכך בכל גווני אסור.
<b>ד.</b> ספר המכתם כתב בשם י"מ איפכא: דבארץ ישראל החיטים שלהם קשות מאד, ואסרו להם אף במכתשת קטנה שמא יבואו לכתוש בגדולה, משא"כ לדידן ליכא למיחש הכי ושרי בקטנה.
<b>ה.</b> בחי' המאירי כתב בשם י"מ, וכן הוא בהשגת הראב"ד על הרמב"ם הנ"ל, וכן פי' הרשב"א בעבוה"ק: דבני בבל שרגילין בתבשיל של דייסא ועושין אותו כל השנה בגדולה, כשעושין עתה בקטנה הוי שינוי ושרי, אבל בא"י ליכא שינוי דאין רגילין בזה כל השנה.
<b>ו.</b> עוד הביא בחי' המאירי יש שגורסים "כי תנן מתניתין במכתשת קבועה", כלומר מתוך שהיא קבועה בקרקע אף שהיא קטנה כגדולה חשבינן לה, אך מכתשת גדולה דרכה להיות קבועה בקרקע.
<b>ב] לענין הלכה:</b>
כתב הטור (תקד. ג.) דכיון שאין שיעור מפורש מה נקרא מכתשת גדולה או קטנה, נכון להחמיר לאסור בכולן, וכן פסק בשו"ע שם. והב"ח השיג על הטור דהלא פירש רש"י (יד. ד"ה אבל כותשין) דקטנה אינה אלא לתבלין, א"כ מפורש השיעור דכל שמיוחדת לדוך בו תבלין חשיבא קטנה. וכן הפר"ח פליג בזה על הטור והשו"ע. וראה ביאור הלכה (ד"ה וכיון).
<b>רב פפי אקלע לבי מר שמואל אייתי ליה דייסא ולא אכל וכו' ודלמא מאתמול עבדוה דחזייה דהוה קליף צהריה -</b> הגהות חשק שלמה הביא שבה"ג גרס "ודילמא מצלי ודייק, דחזייה דהוה קליף צהריה", ותמה שלא הובאה גירסתו בפוסקים, דאיכא נפק"מ טובא לדינא דאף כתישת חיטין שרי בהצלאה.
<b>ואיבע"א שאני בי מר שמואל דאיכא פריצותא דעבדי:</b>
<b>א.</b> כתב הריטב"א [והביא דבריו השטמ"ק] דרב פפי מחמיר על עצמו היה, דאפילו עשו העבדים שלא כדין הא קי"ל כר' מאיר (שבת לח.) דאפילו בשבת המבשל במזיד מותר לאכול בו ביום לאחרים.
ברם רש"י חולין טו. ב"ק עא., ותוס' בגיטין נג: ושאר דוכתי נקטו דלר' מאיר בין הוא ובין אחרים לא יאכלו בו ביום. [אמנם בכתובות לד. פי' רש"י דלאחרים שרי, ועי' פני יהושע ושטמ"ק בכתובות שם].
וגם בהא דפסיקא לריטב"א דהלכה כר' מאיר - כן נקטו אמנם תוס', אבל דעת הרי"ף והרמב"ם והגאונים לפסוק כר' יהודה. וכן דעת הרמב"ן במלחמות (שבת יז. בדפי הרי"ף) וסייע מהכא דמפרש שרב פפי לא אכל לפי דס"ל כר' יהודה. וכן פסקו הטור ושו"ע (שיח. א.), אך ביאור הגר"א הסכים לשיטת תוס'. וכתב המשנה ברורה (סק"ז) דבמקום הצורך יש לסמוך ע"ז.
ובדעת הריטב"א גופיה העיר המהדיר לשטמ"ק שסותר עצמו בסוגיא דכתובות לד.
<b>ב.</b> עוד הקשה הריטב"א איך מר שמואל דהוה גברא רבה היה משתמש בעבדי פריצי. ופירש דלשמואל היו העבדים בדוקים, דאף דפריצי במילי דעלמא לא מזלזלי באיסורי, ורב פפי שלא היו בדוקים לו החמיר על עצמו לפנים משורת הדין, ולא סמך על שמואל דהוא גופיה לא קים ליה במילתא שפיר.
ובשטמ"ק כתב דרב פפי לא סמך אדמר שמואל לפי שאין עד אחד נאמן להכשירן, וצ"ב אמאי. ושו"ר שעמד בזה בשו"ת חת"ס (יו"ד סוס"י קט"ו) דהוא חידוש שעבדי פריצי אף דמהימני לשמואל דבביתיה לא עבדי פריצותא מאימתו דשמואל, מ"מ לרב פפי לא הוה מהימנא.
<h4>מתני'</h4>
<b>הבורר קטניות ביום טוב -</b> צ"ב אמאי נקטה המשנה 'קטניות' יותר מחיטים ושאר מילי - עי' בדברינו לקמן ד"ה בורר כדרכו (אות ב'), וראה עוד מרומי שדה.
<b>בית שמאי אומרים בורר אוכל ואוכל:</b>
<b>גירסת המשנה:</b>
כתב הריטב"א שיש גורסים "בורר אוכל אוכל", ור"ל דשרי רק לברור האוכל מתוך הפסולת, ולגירסא שלפנינו "בורר אוכל <b>ו</b>אוכל" תרתי קאמר: דמלבד שיברור האוכל מתוך הפסולת, צריך שיברור רק הנצרך לאכול אותה שעה ולא לצורך סעודה אחרת ואפילו בו ביום. [כלומר דאשמועינן ב"ש שני חידושים: דאסור לטלטל הפסולת שאינה בטילה גבי האוכל, ואשמועינן נמי איסור ברירה, וכן הוא בחי' הרא"ה]. ועי' שטמ"ק שנקט והוכיח כגירסא השניה. וכן פירש גם בחי' הצל"ח.
<b>וב"ה אומרים בורר כדרכו וכו':</b>
<b>א] ביאור מחלוקת ב"ש וב"ה:</b>
בבית הבחירה למאירי ביאר מחלוקתם: דב"ה סברי שברירה חשיבא אוכל נפש ממש ולא מכשירי אוכ"נ, ולכן מתירין לברור כדרכו ביו"ט בלא שינוי אף שאפשר לעשותה מערב יו"ט, אך ב"ש סברי דחשיב מכשירי אוכ"נ, וכיון שאפשר לברור מערב יו"ט היה ראוי לאסור לגמרי, אלא כיון שפעמים דא"א לברור מערב יו"ט התירו ע"י שינוי.
והנה תוס' לעיל ג. (סוף ד"ה גזרה), וכן הר"ן (ריש פ"ג) הביאו דרשות הירושלמי דמדאורייתא הותרו מלאכות אוכל נפש רק מלישה ואילך, וכתב הר"ן ש'ברירה' אי שריא מן התורה תליא בשתי דרשות הירושלמי, וצ"ע לדרשא הסוברת שברירה אסורה מן התורה איך שרו הכא ב"ה, וצ"ל דסבר הירושלמי כדברי הרשב"א שהבאנו בדיבור דלעיל, דהא דהתירו ברירה ביו"ט היינו רק בגוונא דבשבת ליכא חיוב חטאת, ובאיסור דרבנן גרידא שרו ב"ה לצורך שמחת יו"ט.
ובהא דפשיטא למאירי דמלאכת אוכל נפש ממש הותרה אף שאפשר לעשותה מערב יו"ט - כן דעת רוב הראשונים, אך אין כן שיטת רש"י לקמן כג: ריש פרק אין צדין [עי' בדברינו שם], ולדבריו צ"ל דסברת היתר ברירה לב"ה משום דבטל הפסולת באוכל, וכדמוקמינן בברייתא בגמ' דמיירי שהאוכל מרובה על הפסולת.
ובחי' הרא"ה והשטמ"ק פירשו טעם ב"ש שאסרו לברור הפסולת משום טלטול הפסולת שהיא מוקצה. וסברת ב"ה צ"ל נמי דבטל הפסולת באוכל ופקע מינה שם מוקצה, או טעמם דשרו לטלטל ולסלק מוקצה לצורך אוכל נפש, ועי' בדברינו לקמן.
<b>ב] האם התירו ב"ה לברור לצורך כל היום:</b>
כתב הריטב"א דלגירסא השניה דלעיל (ד"ה בית שמאי), נמצא דב"ה דפליגי אפשר שהתירו לברור אף כל הצריך לבו ביום. ובחי' הרא"ה כתב זאת בפשיטות, דודאי פליגי בהא ב"ה ושרו.
והנה בדבר זה מצינו שנחלקו המגיד משנה והרשב"א, דהמגיד משנה (יו"ט ג. טו.) הביא דעת הרשב"א בעבודת הקדש (ש"א ס"ה) דהטעם שאסרו ב"ה בנפה וכברה ביו"ט לפי שיש בה בשבת חיוב חטאת לכך לא רצו להתירה ביו"ט, ומתוך כך נקט שכל דיש בו בשבת חיוב חטאת כגון בורר שלא לאלתר אלא להניח לבו ביום, אפילו ביו"ט אסור. אך המגיד משנה נחלק עליו דביו"ט אין חילוק בין לאלתר לבו ביום, אלא בורר דינו כאופה ומבשל שמותר לבו ביום, וגם הרי"ף לא הזכיר חילוק בזה.
ולהלכה - הרמ"א (תקי. ב.) פסק כמגיד משנה דמותר לברור לכל היום, וראה בהרחבה ביאור הלכה שם (ד"ה אם רוצה), וע"ע חי' הצל"ח, וחי' מנחת שלמה.
<b>בורר כדרכו בחיקו בקנון ובתמחוי:</b>
<b>א] איך התירו ב"ה ליטול הפסולת המוקצה:</b>
תוס' רעק"א הקשה איך שרו ב"ה לברור הפסולת שהיא מוקצה ואסור לטלטלה, דדוחק לאוקמה בפסולת ראויה למאכל בהמה, ומסיק דמכאן נראה ראיה לדברי תוס' לעיל ח. (ד"ה אמר ר"י) שמותר לטלטל ולסלק מוקצה לצורך אוכל נפש.
והרש"ש השיג עליו שנעלם ממנו דברי תוס' בשבת קמב:, דכיון דמיירי שהאוכל מרובה על הפסולת כדמוקמינן בגמ', בטלה הפסולת ברוב אוכל ושרי ליטלה ולהשליכה. וכ"כ השפ"א.
עוד קשה לדברי רעק"א, אמאי אמרינן בגמ' דאם הפסולת מרובה על האוכל אסור ליטול אף את האוכל, וכדפירש רש"י שם שבטל האוכל ברוב הפסולת, הלא כיון שאפשר לסלק הפסולת לצורך שמחת יו"ט, נמצא דהוי כגמרו בידי אדם ולא נאסר האוכל בין השמשות.
ועוד צ"ע מאי מייתי בסוגיא דשבת קמב: האי מתני', כיון שהוא דין היתר לצורך יו"ט בלבד ומשום אוכל נפש. [אמנם ברמב"ן בשבת שם משמע דמייתי התם לענין יו"ט בלבד, וראה הגהת הגרא"ז על הרמב"ן שם]. וראה עוד בענין זה בחי' מנחת שלמה.
<b>ב] איסור ברירת צרור מקמח אף לב"ה:</b>
הרמ"א (תקו. ב.) הביא יש אומרים שאסור ליטול בידו צרור מתוך הקמח ביו"ט [והיינו כדעת רבינא לקמן כט:], וצ"ע הלא קי"ל כב"ה שביו"ט בורר כדרכו ביד. ופירש המשנה ברורה (סקי"א) בשם החיי אדם, דשאני צרור שאפילו בחול דרך ליטלו שלא בכלי, לפיכך ליכא שינוי והוי כבורר.
ובשער הציון שם (אות י"א), וכן בביאור הלכה (ריש סי' תק"י) הביא תירוץ הגר"ז שרק בקטניות התירו ב"ה לברור כדרכו שאין דרך להכין לימים הרבה, משא"כ בחיטין, וסייע לזה ביאור הלכה מהסוגיא לעיל יג. ומפי' רש"י שם (ד"ה אבל קטניות), וכן מדברי הרא"ה והרמב"ם, עי' בדבריו. וראה עוד בביאוה"ל סוס"י תק"ד.
והנה לדברי הגר"ז ניחא שהמשנה נקטה 'קטניות' בדוקא, וראה עוד מרומי שדה שדן אמאי נקטה המשנה 'קטניות'.
<b>ג] מהו 'בחיקו':</b>
מבאר מלאכת שלמה [וכן מצא בב"י בקצרה], דבחיקו לא הוי דומיא דקנון ותמחוי ונפה וכברה, דבהנהו ר"ל שעושה בהן מעשה הברירה, אבל 'בחיקו' ר"ל שבורר בידיו אך נותן לתוך חיקו לשמור.
<b>רבן גמליאל אומר אף מדיח ושולה:</b>
<b>א] האם ר"ג מיקל או מחמיר:</b>
ביאור הלכה (שיט. ח. ד"ה דהו"ל כבורר) הביא ספק הפמ"ג אם בשריית הכרשינין במים כדי שתסור הפסולת איכא חיוב ברירה דאורייתא, ופשט הביאור הלכה מהכא: דהא ב"ה קאמרי "בורר כדרכו" משמע שהתירו ביו"ט מלאכת ברירה גמורה, [ואסרו רק בנפה וכברה משום דמיחזי כעושה הרבה לצורך חול], ורבן גמליאל הוסיף על דבריהם "אף מדיח ושולה", ועל כרחך דגם זה מלאכה דאורייתא. וכתב ביאוה"ל שכן משמע גם בירושלמי.
והנה כל זה הוא לפי הפשטות דרבן גמליאל בא להקל על דברי ב"ה, אך בחי' המאירי לא ניחא ליה בהא, דהלא להדיח ולשלות הוי פחות טירחא ומעשה ברירה מקנון ותמחוי, והביא דיש שגורסים 'מדיח ושולה' בלבד ולא גרסי תיבת 'אף', ורבן גמליאל בא להחמיר על ב"ה ולא התיר ברירה בתמחוי אלא כגון מדיח ושולה גרידא. וע"ע חזון יחזקאל (תוספתא סוף פ"א).
<b>ב] לענין הלכה:</b>
המג"א (סי' תק"י סוף סק"ד) הביא בשם היש"ש דלא קי"ל כר"ג [כשיטה הפשוטה דר"ג להקל בא], ובחי' מנחת שלמה נסתפק דאולי דוקא לברור מעפר אסור לפי שדרך כך לברור לימים הרבה, אבל לברור קטניות מתולעים ע"י שמציפם במים אפשר דשרי כיון שרגילים כך רק לפני הבישול.
<h4>גמ'</h4>
<b>תניא אמר ר"ג בד"א כשהאוכל מרובה על הפסולת:</b>
<b>א] גדר ההיתר:</b>
מבואר ברש"י ובראשונים דכשהאוכל מרובה בטילה הפסולת ומתירין ב"ה ליטלה בידיו ולברור. ובחי' רעק"א (שבת קמב:) מבואר דכה"ג בטל ממש מן הפסולת שֵם מוקצה לפי דבטלה לגבי האוכל וכמאן דליתא.
אבל החזו"א (מז. טו.) נקט דאינו מענין ביטול של תערובות, וז"ל "אלא עניינו שהאוכל המעוכב ע"י מוקצה, מותר להפריש המוקצה מהאוכל ולא חשיב טלטול מוקצה אלא תיקון אוכל, ולא גזרו חכמים ע"ז משום מוקצה", כלומר אין זה ביטול מציאות המוקצה אלא היתר חכמים להפרישו, עי' בדבריו.
<b>ב] בגדר 'פסולת':</b>
כתב הרא"ש (סי' כ"ג) דנראה שאגוזים ובוטנים שנשתברו ועדיין מונחין בקליפתן, אע"פ שהקליפה מרובה על האוכל לא מיקרי עלה שֵם פסולת כיון דאורחייהו בהכי והוי שומר לפרי, ולא דמו לעצמות וקליפין שכבר נפרדו לגמרי מן האוכל. והביא דבריו הטור (תקי. ב.), וכן הרמ"א שם.
ותמהו המג"א (סק"ד) והט"ז (סק"ג) דהא ודאי אין כוונת הרא"ש לומר שאין קליפות האגוזים ובוטנים חשיבי כלל פסולת, [כהבנת הים של שלמה (סוס"י מ"ב) דר"ל דחשיב הכל מין אחד של אוכל, ולא מיבעי דליכא ברירת פסולת מאוכל, אלא ליכא אף ברירת אוכל מאוכל], אלא כתב הכי לענין פלוגתת הראשונים שהבאנו בסמוך [ד"ה לא צריכא] אי למסקנא ד'נפיש בטירחא וזוטר בשיעורא' שרי לברור האוכל אף שהפסולת מרובה, והטור הביא דין דאגוזים וקליפין לשיטתו דס"ל כפי' רש"י, אבל השו"ע שפסק כהרמב"ם הסובר כראשונים דאף שהפסולת מרובה מותר לטלטל האוכל ואינו בטל בפסולת, מאי שנא אגוזים וקליפתן או בשר ועצמות, בכל גווני צריך לברור בענין שממעט הטירחא. וכ"כ המשנה ברורה (סק"י) דהסכמת האחרונים אף באגוזים וקליפתן לברור הקל יותר.
<b>פסולת מרובה על האוכל מי איכא מאן דשרי:</b>
<b>פירושי הראשונים בקושית הגמ':</b>
<b>א.</b> רש"י, תוס', רא"ש, וחי' המאירי מפרשים דמקשה כיון דהפסולת מרובה על האוכל מי איכא מאן דשרי לטלטל האוכל, הא בטל ברובא והוי ככולו פסולת. ויש לעיין לפי"ז איך אמרו ב"ש במתני' דבאוכל מרובה בורר אוכל ואוכל, הרי בשעה שהוציא רוב האוכלין נשאר הפסולת רוב ונעשה הכל מוקצה - עי' חי' מנחת שלמה.
<b>ב.</b> אבל בחי' הרא"ה והריטב"א משמע דסברי דודאי אין האוכל החשוב מתבטל כלפי הפסולת, אלא דכיון שהפסולת רובא הוה כמאן דאיתיה בעיניה ולא בטלה באוכל, ולכך מקשה דפשיטא דאסור לפי דאיכא תרתי: חדא דמטלטל פסולת דלאו בר טלטול, ועוד דאיכא טירחא יתירא. [וגירסתם בקושית הגמ' "<b>פשיטא</b> מי איכא מאן דשרי"].
<b>ג.</b> הר"ן ושיטת ריב"ב לא הזכירו כלל ענין טלטול הפסולת המוקצה, ומשמע דלהא לא חיישינן, אלא מקשה רק דפשיטא שיטול האוכל דהוי מיעוט בטירחא. ואולי סברי כסברת רעק"א שהבאנו במשנה דטלטול המוקצה שרי לצורך אוכל נפש.
<b>לא צריכא דנפיש בטרחא וזוטר בשיעורא:</b>
<b>פירושי הראשונים:</b>
<b>א.</b> רש"י, תוס' חכמי אנגליה, והר"י מלוניל פירשו דתירוץ הגמ' קאי <b>אפסולת</b>, דהיא זוטר בשיעורא לפיכך בטילה באוכל, אך נפיש בטירחא ולפיכך נוטל האוכל. והקשה הריטב"א דאכתי פשיטא דמיעוט בטירחא עדיף. והנה קושית הריטב"א היא כגירסתו דהגמ' מקשה 'פשיטא', אבל רש"י גרס ופירש דעיקר קשיא לגמ' "מי איכא מאן דשרי", כלומר כיצד יתכן דהאוכל בטל בפסולת, ולזה משני שפיר דמיירי שהפסולת מיעוטא אך נפיש בטירחא. ועי' תוס' רי"ד.
<b>ב.</b> הר"ן, ריטב"א, וחי' הרא"ה פירשו דתירוץ הגמ' קאי <b>אאוכל</b>, כגון שהוא דק ומועט והפסולת מרובה וגסה, דמהו דתימא שיברור הפסולת כיון שהיא זוטר בטירחא, קמ"ל כיון שמרובה בשיעורא הויא כמאן דאיתיה בעיניה ואסור לטלטלה.
והנה פירושם ניחא לשיטתם שאין כח בפסולת המרובה לבטל האוכל החשוב ולאוסרו בטלטול [כמובא בדיבור הקודם], אבל רש"י לשיטתו אינו יכול לפרש מסקנת הגמ' כגון שהפסולת מרובה, ועל כן פירש ד"נפיש בטירחא וזוטר בשיעורא" קאי אפסולת.
<b>ג.</b> תוס' שבת קמב: (ד"ה שאוכל) מוכח דנקטו כפירוש הר"ן והראשונים כאן ופליגי על פי' רש"י שם [עי' מהרש"א ומהר"ם שם שביארו היטב], וא"כ לא אזלי כשיטתם הכא דמשמע דסברי שבפסולת מרובה בטל האוכל ואסור בטלטול.
<b>ד.</b> בדעת הרמב"ם (יו"ט ג. טז.) יעוי' בכסף משנה שפירש כהראשונים ודלא כרש"י. וראה עוד מרומי שדה, וחידושי בתרא (אות ס"ה).
<h4>מתני'</h4>
<b>ב"ש אומרים אין משלחין ביו"ט אלא מנות:</b>
<b>א] בטעם הדין:</b>
רש"י פירש "דבר המוכן ואינו עשוי להניחו למחר", משמע דטעם האיסור לשלוח בהמה ועופות חיים מפני שנראה כשולח לצורך מחר. וכ"כ חי' הרא"ה דבמשלוח מנות יש הוכחה שלצורך היום עושה. והרמב"ם בפי' המשנה כתב "הטעם שאוסרין ב"ש שלא יעשה כדרך שהוא עושה בחול", וצ"ב כוונתו, ואפשר כדברי הרא"ה. וחי' המאירי כתב דאסור לשלוח בהמה ועופות חיים שמא לא ישחטם ונמצא טורח שלא לצורך. וע"ע שפ"א.
<b>ב] בגדר 'מנות', ונפק"מ למשלוח מנות בפורים:</b>
הפרי חדש (סי' תרצ"ה) דקדק מדקתני הכא 'מנות', דלענין משלוח מנות דפורים צריך לשלוח דוקא בשר תרנגולין שחוטין ואין יוצא ידי חובה בתרנגולין חיין, מיהו אין צריך שיהו מבושלין ד'מנות' מיקרי שפיר אפילו חיין. וכתב הפמ"ג שכן משמע קצת מהט"ז (סק"ד). ברם המג"א (סקי"א) כתב בשם מהרי"ל דבעינן מנות מבושלות דוקא.
וכתב הראש יוסף שמדברי רש"י כאן משמע קצת כהפר"ח, אבל בר"ן משמע כדברי מהרי"ל. וראה גם במשך חכמה (שמות כט. כו.) שנקט ד'מנה' יקרא לדבר המתוקן כל צרכו, וכן במשלוח מנות צריך להיות מבושלין כל צרכן. והמשנה ברורה (שם סקי"ט) הביא שתי השיטות. וראה שם בהערה 43 מהדו' 'דרשו' דעת פוסקי זמנינו לענין מאכל שא"צ לבשלו על האש אלא די לשפוך עליו מים חמים, וכן לענין משלוח קפה קקאו תה ותבלינים.
<b>וב"ה אומרים משלחין:</b>
<b>בענין מתנה והפקר בשבת ויו"ט:</b>
<b>א.</b> הרמב"ם (מכירה ל. ז.) כתב שאסור ליתן מתנה בשבת ויו"ט, וכתב המגיד משנה שמקורו מדברי הרי"ף פ"ה דביצה, וצ"ע דהא במשנתינו איתא דמותר לשלח מנות ביו"ט, ולב"ה אף בעלי חיים, וכן במתני' בסמוך איתא דמשלחין כלים. וכתב המג"א (שו. טו.) דמתנה שהיא לצורך שבת ויו"ט שרי דנחשב כצורך היום. וראה בזה ארחות שבת (פכ"ב הע' ס').
מיהו צ"ע היאך שרי לשלח תפילין ביו"ט כדאיתא לקמן טו., דאף שאין איסור להניחן כדפי' רש"י שם, מ"מ אין נאותין מהן ביו"ט ואינו צורך היום, וכי תימא משום דאית בשילוחן שמחת יו"ט חשיב כצורך היום [עי' תוס' שבת ס. ד"ה בסנדל], א"כ כל מתנה לישתרי ליתנה ביו"ט. ועי' בית מאיר (אהע"ז סי' מ"ה) שאכן חולק מחמת כן ומתיר ליתן מתנה ביו"ט, דרק בקנין סודר וחזקה אסור אבל סתם נתינה שרי, והובאו דבריו בפתחי תשובה שם (סק"א). וכ"כ בשו"ת בנין שלמה (ח"א סי' י"ז) דעיקר הא דאסרו הוא שיקנה המקבל בקנין, אבל מתנה בעלמא בלא כוונת קנין שרי. ובחי' מנחת שלמה (טו.) תמה על המשנה ברורה (שו. לב.) ועוד אחרונים שהכריעו לאיסור ולא הביאו דברי הבית מאיר. וראה עוד בדברינו לקמן יז. ד"ה אי אמרת.
<b>ב.</b> לענין הפקר בשבת ויו"ט - הריטב"א בשבת קכ. נקט שאסרו להפקיר בשבת [וכתב לישב הא דאיתא התם גבי דליקה "ואומר לאחרים בואו והצילו לכם", דכמפקיר מאליו הוי והולך לאיבוד ולא מיחזי לקנין]. אולם חי' המאירי הוכיח מהגמ' שבת קכז: דקתני "דאי בעי מפקר נכסיה", דלא אסרו להפקיר בשבת. וראה בזה בהרחבה בשו"ת בנין שלמה הנ"ל, ועי' שו"ת רעק"א (ח"א סי' קע"ד), ומה שציין בספר שמירת שבת כהלכתה (פכ"ט הע' פ"ו). וראה עוד בדברינו במתני' לקמן לט. ד"ה ושל עולי בבל, אות ג'.
<b>ג.</b> נתינת חלה ומתנות כהונה לכהן - הנה במתני' לעיל יב: איתא דב"ה מתירין להוליכן ביו"ט לכהן, ובהגהות תפארת יעקב במשניות סייע מהא לדברי האחרונים שבמתנות כהונה א"צ קנין, דאי בעי קנין איך שרי להוליכן ביו"ט. ולסוברים דבמתנה בעלמא או לצורך היום לא גזרו ניחא. מיהו יעוי' בשו"ת בנין שלמה הנ"ל שהוכיח מהא שקנין דממילא כגון קנין חצר שאינו עושה מעשה בידים שרי בשבת ויו"ט.
<b>משלחין בהמה חיה ועוף בין חיין בין שחוטין -</b> כתב המשנה ברורה (תקטז. ב.) בשם העולת שבת, דלפי פסק השו"ע דמוקצה אסור ביו"ט, מיירי הכא בבהמה שאינה עומדת לגדל ולדות ובעוף סתמא, דאילו בהמה העומדת לולדות ועוף העומד לגדל ביצים הן מוקצה ואסור לשוחטן ביו"ט. וראה שער הציון (אות ג').
<b>משלחין יינות שמנים וכו' אבל לא תבואה:</b>
<b>א] טעם דאין משלחין תבואה:</b>
רש"י מפרש דאין משלחין תבואה לפי שאין טוחנין ביו"ט שהיה לו לטחון מאתמול ולא תפיג טעמה, הנה אזיל רש"י בסברא זו לשיטתו (ריש פרק אין צדין) שאפילו אוכל נפש גופיה לא הותר כשאפשר לעשותו מערב יו"ט. אך תוס' ושאר הראשונים שם פליגי, ולשיטתם טעמא דאין משלחין תבואה לפי שטחינה אינה בכלל המלאכות שהותרו לצורך אוכל נפש, אלא מלישה ואילך, ויש הסוברים שהוא מדאורייתא ויש דסברי שמדרבנן - עי' בדברינו לקמן כג: (ר"פ אין צדין), וכן בדברינו על תוס' לעיל ג. (סוד"ה גזרה).
והנה לשיטת הר"ן (ריש פ"ג) דאסרו חכמים מלאכות הנראות כעושה לימים הרבה, ניחא שאסרו הכא לשלח תבואה שאסור לטוחנה, ואילו מלח ותבלין התירו (לעיל ע"א) לדוכן, דכשעושה בשינוי לא נראה כעושה לימים הרבה, אך לפי' רש"י תמה התוס' יו"ט דמאי שנא שהתירו דיכת מלח ע"י שינוי אף שאפשר לדוכו מערב יו"ט, ואילו הכא לא שרינן טחינת תבואה אפילו בשינוי. [ויש לישב דלדעת ת"ק היתר שילוח הוא רק אי חזי לעשות כדרכה, דהרי חזי נמי לכתוש במכתשת קטנה ולבשל כסברת ר' שמעון לעיל, ואפילו הכי לא שרי ת"ק. וראה עוד בדברינו במתני' ע"א ד"ה וב"ה אומרים].
מיהו חי' המאירי כתב דטעם איסור משלוח התבואה משום שנראית הוצאה לצורך חול, ונראה שהוצרך לזה כפי שכתב המשנה ברורה (תקטז. ד.) דהרי חיטין ראויין גם לעשות מהן קליות ומיני תבשיל, אלא כיון שסתמן עומדות לטחינה נראה בהולכתו לצורך חול. והוסיף המשנ"ב דמטעם זה הסכימו כמה אחרונים דאסור לשלוח אפילו במקום שיש עירוב. ובשער הציון (אות ו') כתב דהוא דלא כט"ז ומג"א שנקטו דטעם האיסור משום הוצאה לרה"ר.
<b>ב] לשלח לצורך בהמה:</b>
נחלקו הפוסקים האם מותר לשלח תבואה לצורך בהמת חבירו, כיון שכה"ג אין צריך שום טחינה ותיקון - עי' משנה ברורה (תקטז. ה.). וכתב שער הציון (אות ט') דיש להקל במקום צורך כיון דבלאו הכי יש פוסקים כר' שמעון, עי' בדבריו.
<b>ורבי שמעון מתיר בתבואה:</b>
<b>א] ביאור פלוגתת ת"ק ור' שמעון:</b>
הרא"ש (סי' כ"ד) הביא דבירושלמי דפירקין (ה"א) מפרש דת"ק ור' שמעון פליגי בפלוגתת ר' עקיבא ור' יוסי הגלילי (לקמן כא:), דר' שמעון סבר כר"ע דנפש בהמה נמי משמע ושרי אוכל נפש לצורך בהמה, ותבואה הרי חזיא לבהמה, ות"ק סבר כר"י הגלילי דשרי רק דחזי לאדם. וכן פירש בעל העיטור.
אולם כתב הרא"ש דנראה דגמ' דילן פליגא בהא, דהא בבריתא בגמ' מפורש טעמיה דר' שמעון משום דחזי למיעבד בחיטין מאכל אדם [וכדפי' רש"י במתני'], וגם לישנא דמתני' משמע דלא כירושלמי [עי' קרבן נתנאל (אות צ') היכי משמע].
מיהו בתלמיד הרמב"ן משמע דלא פליג הירושלמי אבבלי, דהירושלמי קאי על שוורים בלבד דאיתא בברייתא שמתיר ר' שמעון לשלח לבהמה. וע"ע משכנות יעקב (סי' קמ"ה) שתמה על דברי הרא"ש.
ולסברת ר' שמעון אליבא דתלמודא דידן - כתבו חי' הרא"ה והריטב"א דת"ק לא שרי אף דתבואה חזיא ליו"ט, משום דלא שכיח דעבדי לדיסא במכתשת קטנה, והרואין אומרים שלצורך חול משלח.
ובחי' הצל"ח תמה איך שרי ר' שמעון מטעם דראויה לכותשה במכתשת קטנה, הלא מתני' בארץ ישראל מיירי, ורבא אסר לעיל לכתוש בא"י אפילו במכתשת קטנה. ודחק לישב דר' שמעון היה אומר לבני בבל.
<b>ב] לענין הלכה:</b>
הרמב"ם (יו"ט ה. ז.) פסק כת"ק, אך הרא"ש (סי' כ"ד) דקדק מדהביא הרי"ף ברייתא דהגמ' דמפרשת טעמא דר' שמעון משמע דפסק הלכה כוותיה, ולא ידענא טעמא מאי, [הלא יחיד הוא כנגד חכמים האוסרים דהיינו ת"ק - תפארת שמואל]. וכן נקטו הר"ן, הטור (תקטז. א.), וחי' המאירי בדעת הרי"ף.
אולם הריטב"א ושטמ"ק כתבו דאפשר שהרי"ף פסק נמי כת"ק, אלא שהביא הברייתא לפרש דברי ר' שמעון כיון שנאמרו במשנתינו. והקרבן נתנאל (אות ס') כתב די"ל שהביא הרי"ף הברייתא לפי דמינה נשמע לת"ק דאפילו במידי דחזי למיעבד מאכל אדם פליג אדר' שמעון.
והב"ח (תקטז. א.) פירש דס"ל להרי"ף כיון דקי"ל (לקמן טו.) דאפילו תבלין מותר לשלוח ביו"ט משום דכל שנאותין בו בחול מותר לשלחו ביו"ט, כל שכן דשרי לשלח תבואה דנאותין בה בחול. ועוד דאף ביו"ט יש דנאותין הימנה בתורת תבשיל.
והדרישה שם כתב שדעת הרי"ף דר' שמעון לא בא לחלוק על ת"ק, אלא מפרש דמה שסתם ת"ק וכתב "אבל לא תבואה" אין כוונתו לאסור כל מיני תבואה, דאף בתבואה מצינו היתר כגון חיטין דראויין לעשות מהן לודיות כדאיתא בברייתא בגמ', עי' בדבריו.
וכתב הט"ז (תקטז. א.) דליכא נפק"מ בפסק ההלכה, דכל הנהו 'אין משלחין' הנזכרין במשנה היינו דרך רה"ר, אבל בטלטול שרי לכו"ע דאין כאן מוקצה דחיטין חזו לכוס והראוי למאכל בהמה מטלטלין. מיהו הבית מאיר פליג וס"ל דאסרו גם במקום עירוב שלא יעשה כדרך שעושה בחול. ועי' שער הציון (אות ו'), וראה עוד שפ"א בסוגיין.
<b>ג]</b> צ"ב אמאי תנן "ורבי שמעון מתיר <b>בתבואה</b>", הלא סגי למיכתב "ורבי שמעון מתיר" וממילא ידעינן דבהא דת"ק אסר ר"ש מתיר - בהקדמת פאת השלחן כתב בשם הגר"א דהמשנה רמזה שלא התיר ר' שמעון בכל תבואה אלא כדאיתא בברייתא כגון חטין שעורים ועדשים שראויין לעשות מהן מאכל. וע"ע חזון יחזקאל תוספתא סוף פ"א.
<h4>גמ'</h4>
<b>תני רב יחיאל ובלבד שלא יעשנו כשורה, תנא אין שורה פחותה משלשה בני אדם:</b>
<b>פירושי הראשונים בטעם האיסור, ונפק"מ:</b>
רש"י פירש דבשלשה בני אדם אוושא מילתא ונראה כמוליכים למכור בשוק. [ודומה לזה איתא בשבת נד. לא יקשור גמלים ויוליכן, דמיחזי כמאן דאזיל לחינגא, ופירש"י למוכרן בשוק]. אבל הר"ן, ריטב"א, וחי' המאירי כתבו שרבינו אפרים פירש מפני שנראה האחד מוכר והשני לוקח והשלישי סרסור.
וכתב הראש יוסף דלטעם רש"י האיסור הוא דוקא בשלשה בני אדם נושאין בידיהם, אבל לפירוש רבינו אפרים אסור אפילו אחד נושא ושנים עמו בלי מנות.
והנה נחלקו הפוסקים האם אסרו בשורה דוקא, או אף שלשה בני אדם בערבוביא - עי' משנה ברורה (תקטז. ז.), ושער הציון (אות י"א). ולכאורה דהמחלוקת רק אליבא דהטעם שנראה כמוליכין למכור בשוק דאזי י"ל שאסרו דוקא כשמוליכין בשורה, אך לטעם דנראין כמוכר ולוקח וסרסור נראה פשוט דה"ה בערבוביא אסור.
<b>בעי רב אשי תלתא גברי ותלתא מיני מאי תיקו:</b>
<b>לענין הלכה:</b>
הרמב"ם (יו"ט ה. ח.) פסק לקולא דשלשה מינים ושלשה בני אדם שרי, והיינו משום דבמילי דרבנן ספיקא לקולא. אך כתב הר"ן דבה"ג פסק לחומרא, וכן נראה דעת הרי"ף שהשמיט בעיא זו, והניח בצ"ע מדוע פסקו לחומרא. וכתב הים של שלמה "ואני אומר אי לא הוי נפשטה אזלינן לקולא, אבל מאחר שרב אשי ודורו שחתמו התלמוד וכתבו עליו תיקו, אלמא שהניחו בספק איסור עד שיבא אליהו", ועי' מש"כ בזה בספר ברכת אברהם.
ולמעשה פסק השו"ע (תקטז. ב.) לקולא.
<h4>מתני'</h4>
<b>משלחין כלים בין תפורין בין שאינן תפורין:</b>
<b>מהו נידון המשנה:</b>
מדברי בעל המאור (לעיל יב.) משמע שפירש דהנידון לשלח דרך רשות הרבים דאיכא איסור הוצאה, ומתוך כך תלה דין שילוח והוצאת כלים במחלוקת ב"ש וב"ה (לקמן כא:) גבי עשיית מדורה להתחמם כנגדה, וכי היכי דאסרי שם ב"ש אסרי נמי הכא, דתרוייהו הוו הנאת הגוף ולא לצורך אוכל נפש, ומתני' הכא אזלה כב"ה דשרו 'מתוך שהותרה לצורך הותרה שלא לצורך'.
ברם הראב"ד שם השיג על בעל המאור, דהוצאת מלבוש חשיבא כאוכל נפש גופיה דשרי לכו"ע, ופלוגתת ב"ש וב"ה היא דוקא כגון מוציא כלים שלא לצורך מלבוש. וראה בתוס' רעק"א במשניות כאן שהביא מחלוקת זו.
מיהו בעיקר הדבר - מדברי חי' המאירי ושאר הראשונים משמע שאין נידון משנתינו וכן משנה דלעיל בהעברת רשויות, אלא משום טירחא שלא לצורך יו"ט, ומשום דמיחזי כעביד לצורך חול. וראה עוד בדברינו במתני' לעיל יב. ד"ה ב"ש אומרים.
<h4>גמ'</h4>
<b>בשלמא תפורין חזו למלבוש שאין תפורין נמי חזו לכסויי -</b> הטור (תקטז. ג.) כתב טעם ההיתר לשלח כלים שאינן תפורין "שאף הן ראויין לישב עליהם", וצ"ע דבגמ' איתא משום דחזו לכסויי בהו - עי' מש"כ הב"י שם, והדרישה (סק"ב).
<b>אלא כלאים למאי חזו -</b> תוס' יבמות ד. (סוד"ה דכתיב) הקשו כיון שהוקשו כלאים לציצית, נימא למ"ד נשים פטורות מציצית דפטורות נמי מכלאים, ועל כרחך נשים חייבות בכלאים כדאמרינן הכא "כלאים למאי חזו", משמע דאף לנשים לא חזו. ועי' חי' רעק"א כאן שדן לדחות הראיה, ולהוכיח מדוכתא אחרינא דנשים חייבות בכלאים.
<b>וכ"ת חזו למימך תותיה והתניא וכו' אבל אמרו חכמים אסור לעשות כן</b>:
<b>לכאורה חזי לקטן:</b>
העונג יו"ט (סי' צ"ו ד"ה וה"נ) הקשה לדעת הרשב"א ביבמות דמותר לספות בידים לקטן איסורין דרבנן, א"כ שפיר יכול לשלוח ביו"ט כלאים להציען תחת קטן. והוכיח מהכא דכלאים אסור להלביש לקטן בידים, דבכלאים האיסור הוא על המלביש כמו על הלובש וקעביד הגדול איסור, ואפשר דאפילו המשלח הבגד לקטן דמי למלבישו דומיא דהמיפר נדר דדמי למאכיל בידים, עי' בדבריו. וכ"כ השואל ומשיב (תניינא ח"ב סי' י').
והפרי יצחק (ח"א סוס"י י"ב) תירץ דאף שמדינא שרי להציע תחת הקטן, מ"מ אין דרך בני ישראל לספות לקטנים אף איסור דרבנן, ולכך אין משלחין דבר שאין דרכו בכך, וכעין ששנינו במתני' "ר' יהודה אומר אף לא מנעל לבן", ופירש"י שלא היה דרכן לנעלו.
ובשו"ת בית יצחק (יו"ד ח"א סי' כ"א) כתב דאפשר שמודה הרשב"א דאסור כאן לספות לקטן איסור כלאים דרבנן, דיש לחוש שמא תכרך לו נימא דהוי איסור דאורייתא.
<b>לא יעלה עליך אבל אתה יכול להציעו תחתיך אבל אמרו חכמים אסור לעשות כן שמא תכרך לו נימא על בשרו:</b>
<b>האם הנימא גופה מחממת, ולכאורה אינו פסיק רישיה:</b>
<b>א.</b> בפירוש קמא נקט רש"י שבנימא גסה איירי, שהנימא עצמה הנכרכת מחממת במקומה. ובפירוש הראב"ד (תמיד כז:) תמה הלא אינו מתכוין לחימום, ותמוה לומר דהוי פסיק רישיה שתחממנו, דא"כ איך אמרינן (כלאים פ"ט מ"ה) מוכרי כסות מוכרין כדרכן ולובשין להראותן ובלבד שלא יתכוין להנאת חימום, הלא אי נימא אחת הוי פסיק רישיה שתחמם כל שכן לבישת בגד שלם. עי' שדן דאפשר דאתיא כר' יהודה המחייב גם דבר שאין מתכוין.
מיהו בפי' רש"י (תמיד שם) נקט אכן דטעם איסור הנימא משום דפסיק רישיה שמתחמם, וצריך לחלק מההיא דמוכרי כסות כעין שכתבו תוס' בשבת כט: (ד"ה ובלבד) דמיירי דלא הוי פס"ר, כגון שלבוש מלבושים אחרים להגן עליו מפני החמה והצינה. וראה עוד ריטב"א ור"ן שם, ומהר"ץ חיות.
ויש לעיין דהנה רש"י בתמיד הנ"ל כתב בסוף דבריו "ואסור לישן עליהם חומרא דכלאים הוא", וצ"ב שפתח דהוה פסיק רישיה וסיים דהוי חומרא דכלאים, ואולי לפי דבעינן לתרי פסיק רישיה: חדא שתכרך נימא, ועוד שתחמם, לפיכך נקט שאין האיסור אלא משום חומרא דכלאים.
<b>ב.</b> בפירוש שני נקט רש"י בסוגיין [והסכים לזה הראב"ד הנ"ל], דאפילו בנימא דקה עסקינן, דכריכת הנימא משויא שֵם לבישה לכל הבגד וגם למוצע ומונח תחתיו, ושפיר הוי מתחמם בכל הבגד. וראה מש"כ בספר ברכת אברהם בביאור מחלוקת פירושי רש"י.
<b>אמר רבי משום קהלא קדישא דבירושלים -</b> מי הם 'קהלא קדישא שבירושלים' - עי' פירוש רבנו נסים גאון הנדפס על הגליון בברכות ט:, וראה עוד בדברינו לקמן כז. ד"ה דאמר ר"ש בן פזי.
<b>אפילו עשר מצעות זו ע"ג זו וכלאים תחתיהן אסור לישן עליהם [משום שנאמר לא יעלה עליך]:</b>
<b>פירושי הראשונים בטעם האיסור, וגירסת הגמ':</b>
<b>א.</b> מדברי הרמב"ם (כלאים י. יב.) מבואר שגם איסור עשר מצעות הוא מגזירת שמא תכרך לו נימא, וכן איתא בחי' המאירי, וכתב הר"ן דכן משמע מפירוש רש"י, ולפי"ז לא גרסינן "משום שנאמר לא יעלה עליך".
<b>ב.</b> הריטב"א גם פירש דטעם עשר מצעות משום גזרה שמא תכרך נימא, אך גרס "משום שנאמר לא יעלה עליך", וביאר כלומר שלא יבא לידי לא יעלה עליך, דאע"ג דהוי כגזירה לגזירה כולה חדא גזירה היא דאי לא הא לא קיימא הא.
<b>ג.</b> הר"ן פירש כפי גירסתו "משום שנאמר לא יעלה עליך" דג' חילוקים איכא: כלאים שאין דרכן בהעלאה אלא בהצעה בלבד, אסור רק אם אין דבר מפסיק ומטעם שמא תכרך לו נימא, והיינו ברייתא דלעיל. וכל שיש דבר מפסיק שרי כיון שאין חשש שמא יעלה עליו, אבל כלאים שדרכן בהעלאה אסורין אפילו תחת עשר מצעות שמא יטלם ויעלן עליו, והיינו דאמרינן "משום שנאמר לא יעלה עליך".
וכן מבואר בתוס' נדה סא: (ד"ה לא ימכרנו), וכן דעת הר"ש (כלאים פ"ט ה"ט), ורשב"א כאן, וראה עוד מהר"י קורקוס (כלאים י. יב.), ובמקורות וציונים שם מהדו' הר"ש פרנקל.
<h4>רש"י</h4>
<b>ד"ה אבל לא את התבואה - שאין טוחנין ביו"ט שהיה לו לטחון מאתמול ולא תפיג טעמה -</b> עי' בדברינו במשנה ד"ה משלחין יינות.
<b>ד"ה שמא תכרך - ויש נימים גדולים וכו' ומחממת במקומה וכו' א"נ נימא בעלמא וכו' -</b> עי' בדברינו בגמ' ד"ה לא יעלה.
<h4>תוס'</h4>
<b>ד"ה הבורר - א"נ התם שהפסולת מרובה על האוכל ואז ודאי הוי אוכל מתוך הפסולת דרך ברירה אבל הכא מיירי שהאוכל מרובה על הפסולת וכו' -</b> כתירוץ זה נקטו תוס' שבת עד. (ד"ה בורר ואוכל), אך הניחו בקושיא כקושית תוס' בסמוך. ותירוץ זה הביא גם הריטב"א שבת שם בשם יש שתירצו.
אולם הרמב"ן והר"ן בשבת שם פליגי, דאין לחלק ובכל גווני אוכל מתוך פסולת לעולם לא הוי דרך ברירה. ופירשו דכוונת הגמ' בשבת קלח. דכיון דאשכחן חיוב חטאת אף בבורר אוכל מתוך פסולת כגון בנפה וכברה, לפיכך אף אם התרו משמר משום בורר חייב. וכן הריטב"א שם מסיק לפרש דבשבת קלח. מיירי כגון שבורר להניח לאחר זמן דאזי אף אוכל מתוך פסולת חייב. אמנם בסוגיא שם קלח. פירש הריטב"א בפשיטות בשם תוס', דלא נחית הסוגיא שם אי נוטל אוכל מתוך פסולת או איפכא, אלא לומר שברירה היא הפרשת אוכל לצד אחד ופסולת לצד אחר.
וראה עוד תוס' רי"ד בשבת קלח., ושפ"א כאן.
<b>ובגמ' דפריך דפסולת מרובה על האוכל מי איכא מאן דשרי פי' אפי' בטלטול יהא אסור -</b> עי' בדברינו בגמ' ד"ה פסולת מרובה.
<b>ד"ה מפני מה - וא"ת והא בפרכת המשכן אמר בפרק גיה"נ דמקבל טומאה דקאמר ושלש מאות כהנים וכו' -</b> המפרש בתמיד כט: פירש שהיו מטבילין אותה בגמר אריגתה שא"א לאורגה בטהרה שלא תהא נדה אחת מן הנשים האורגות. אולם יעוי' תוס' חולין צ: (ד"ה שלש מאות) ופי' הרא"ש בתמיד שם שדחו פירוש זה, וראה עוד חי' בן הרמב"ן כאן, ובית הבחירה למאירי.
ולעיקר קושית תוס' - חי' הרא"ה תירץ דכיון שגזרו רבנן טומאה בוילון לא פלוג ואפילו בפרוכת המשכן דלא שייך טעמא דמתחמם כנגדו. וכן מסיק השטמ"ק.
והנה מדבריהם מבואר שוילון הוא גזירה דרבנן בעלמא דמקבל טומאה [אולי לפי שאינו שכיח דשמש מתחמם], וכן מבואר מדברי הריטב"א והמאירי בבית הבחירה, וניחא לדבריהם הלשון "מפני מה אמרו וילון טמא". אך דעת תוס' לכאורה משמע שהוא דאורייתא מדלא תירצו מטעם דלא פלוג רבנן.
והראב"ד (ריש פ"ב דתמיד) תירץ דתורת כלי על פרוכת המשכן כיון שאם היתה בחוץ היתה ראויה לשמש להתחמם כנגדה, והביא ראיה מכלי של איסור הנאה דאף שאסור להשתמש בו מקבל טומאה. וגם מדבריו משמע דוילון מקבל טומאה מדאורייתא.
<b>וי"ל דשאני פרכת הואיל דמיכף כייפי עלויה דארון וכו' -</b> התוס' יו"ט (שקלים פ"ח מ"ד) הקשה לפירוש זה דהלא י"ג פרוכות היו במקדש שני, ובכל הפרוכות שאינן דדביר לא שייך תירוץ זה.
<b>ומ"מ קשה וכו' ומיירי במשקה דזב וזבה דאל"ה לא מטמו כלי -</b> מהרש"ל מפרש דאין זה קשור לעיקר קושית תוס', אלא רק מפרשי מהו ולד הטומאה משום דקשיא להו הא אין ולד הטומאה מטמא כלים אלא א"כ הוא משקין. אך יעוי' חי' הצל"ח שכתב לקשר דברי תוס'.
והא דקאמרי תוס' "משקה זב וזבה" - מפרש הרש"ש דר"ל משקין שנטמאו מזב וזבה, אך לא מעינותיהן שהן אב הטומאה. אך הקשה דא"כ כל המשקין מטמאין כלי מדרבנן ואמאי נקטו דוקא דזב וזבה, עי' בדבריו. וראה בחי' הצל"ח שכתב להגיה בדברי תוס'.
<b>וי"ל כיון שנעשה אהל יש להם תורת כלי ומטמאים אף בולד הטומאה -</b> עי' הגהות טל תורה.
<b>ועוד אומר הר"ש מאייבר"א כשהיו נושאים הפרכת ממקום למקום נותן הכלים לתוכה וכו' -</b> בהגהות טל תורה תמה דלא נזכר כן בשום מקום, ועוד דזה היה רק בפרוכת המשכן. וכן הקשה תוס' חדשים (שקלים פ"ח מ"ד), ועי"ש הגהות הרש"ש.
<b>ול"נ דלא אשכחנא בשום מקום לא בברייתא ולא במשנה דיהא אסור וילון מכלאים -</b> מפרשים מהרש"א מהר"ם שיף ומהר"ם דקשיא לתוס' הלשון "מפני מה אמרו" דמשמע דאיכא משנה או ברייתא, אך אמת הוא דוילון אסור בכלאים מפני שהשמש מתחמם כנגדו. ותמה מהרש"א על הב"י (יו"ד סי' ש"א) שהבין מדברי תוס' אלו שאין בוילון כלל איסור כלאים, ועי' יד דוד.
<h3>דף טו.</h3>
<h4>גמ'</h4>
<b>אלא בקשין וכי הא דאמר ר"ה בריה דרב יהושע האי נמטא גמדא דנרש שריא:</b>
<b>פירושי הראשונים:</b>
<b>א.</b> מדברי רש"י בסוגיין (ד"ה שריא) משמע דבגדים קשים שרי רק בישיבה והצעה ולא בלבישה. וכן נקטו תוס' (בסוגיין, יומא סט:, שבת נז:) בשם ר"ת, וכן איתא ברמב"ם (כלאים י. יג.), ובדברי הטור (יו"ד שא. ב.).
והטעם מבואר בתוס' הנ"ל, דבגדים קשין אף שאין מחממין כ"כ אסורין מדאורייתא בלבישה, אבל להציע תחתיו שאין אסור אלא מדרבנן בקשין לא גזרו. ומדברי השגות הראב"ד על הרי"ף מבואר דלפי שבגדים קשין אין הנאה בלבישתן, לפיכך חשיבי כמילתא דלא שכיחא דלא גזרו בהן רבנן.
מיהו מפירוש ר"ח בסוגיין משמע טעם אחר, דפירש 'בגדים קשין' היינו חזקים שאין נימא נמשכת מהן, ומשמע דלהכי לא גזרו בהן איסור הצעה תחתיו, דליכא למיחש שמא תמשך מהן נימא ותכרך.
<b>ב.</b> ולענין 'נמטא גמדא' העשוי מלבד - דעת רש"י גם בהא דשרי רק לישב עליו כשאר בגדים קשין, אבל תוס' נקטו דכיון שהוא עשוי לבד ואינו שוע טווי ונוז, וכל איסורו אינו אלא מדרבנן, הלכך אף בלבישה לא נאסר.
אולם דעת הרמב"ם (כלאים י. ב.) דהלבדין אסורין מדאורייתא. וכתב הר"ן דלדבריו על כרחך כי שרינן נמטא גמדא היינו בהצעה בלבד, וכ"כ הים של שלמה (סי' מ"ד). [ובעיקר דעת הרמב"ם נתחבטו המפרשים טובא - עי' כסף משנה, רדב"ז, שער המלך, מרכבת המשנה, וחזו"א יו"ד קפא. ב.].
ולהלכה - הטור (יו"ד שא. ב.) פסק כדעת תוס' דלבדים שרו אף בלבישה והעלאה, אך הב"י כתב להחמיר בלבדים שלנו מספק, דלא נתברר כמה חשיבי 'קשין' דלישתרו אף בהעלאה, וכן פסק בשו"ע שם.
<b>ג.</b> רש"י ביומא סט. לכאורה סותר שיטתו, דפירש שבגדים קשין אין בהן משום כלאים, דנאסר רק דבר דאית ביה הנאת חימום, ולפי"ז אף בהעלאה ולבישה שרי, וכ"כ תוס' שם משמיה דרש"י, ודחו דבריו. וכשיטה זו דבגדי כלאים קשין אין בהן איסור כלל ושרי אפילו בלבישה, כן מבואר דעת בעל המאור כאן, והקהלות יעקב (סי' י"א) דקדק הכי דעת הר"ן בשבת סו"פ שמנה שרצים.
והנה לשיטת רש"י ביומא נמצא דבגדי כלאים קשין שאין מחממין אין בהן איסור כלל לא מדאורייתא ולא מדרבנן, ולפי"ז אפשר דאף לפירוש רש"י בסוגיין דשרי רק בהצעה וישיבה ולא בלבישה, היינו מדרבנן גרידא. [וכן דייקא לשון רש"י דמשמע שבגדים קשין אין מחממין כלל, וכן איתא ברש"י שבת כט: (ד"ה מוכרין כדרכן) וז"ל "דלא אסרה תורה אלא לבישה שהיא להתחמם כדרך כל הלובשים"]. אך לפי"ז צ"ע הסוגיא בערכין היכא מצינו דאישתרי מן התורה כלאים גבי בגדי כהונה הלא קשין הן, ועי' בר"ן שכתב לישב פירש"י כדברי בעל המאור [שהבאנו בדברינו על תוס' ד"ה אלא] המחלק בין אבנט לחושן ואפוד, עי' בדבריו. ועוד יש לישב כדברי הראב"ד שהבאנו לקמן בסמוך.
ובסתירת פירושי רש"י עמד מהרש"א כאן, אולם הקרני ראם נקט שאין הכרח לפרש הכי בדברי רש"י ביומא. וראה בזה שיח יצחק יומא שם, בית הלוי (ח"א סי' ג. ז.), וחידושי בתרא כאן (אות סט-עא).
<b>ד.</b> בעיקר פי' הרש"י ביומא - תמה בחי' רעק"א שם הרי 'לא תלבש שעטנז' סתמא כתיב, ומנא ליה דרק דרך חימום אסור, ועוד דבירושלמי משמע דלא בעי הנאת חימום, עי' בדבריו. וכעי"ז הניח בקושיא הקהלות יעקב כאן (סי' י"א), דנהי דלית בקשין הנאת חימום, האיכא הנאה שמגינים מפני החמה ומפני הגשמים ומצילין מבזיון שלא ילך ערום, ומהיכי תיתי דאי ליכא הנאת חימום לא מיקרי בגד ומלבוש. וראה עוד בספר חוקת היום יומא שם.
מיהו לשון הראב"ד על הרי"ף כאן "דמהיכא נפקא לן דקשין מותרין הן, מדקאמר 'ובגד כלאים שעטנז', ובגד ודאי אינו אלא של חימום", נמצא לדבריו שמקור הדין דבעינן חימום הוא מדכתיב 'בגד'.
<b>ה.</b> בהשגות הראב"ד על הרי"ף משמע דסובר שבגדי כלאים קשין בעלמא אין בהן איסור כלל ומותרין אף בלבישה, וכדעת רש"י ביומא הנ"ל, אך בגדי כהונה הותרו רק בהצעה תחתיו לפי דאף שקשין הן יש הנאה מסויימת בלבישתן, הלכך בהנאה אסירי מן התורה, אך בהצעה תחתיו לא גזרו רבנן.
<b>אמר ר"פ ערדלין אין בהן משום כלאים:</b>
<b>טעם ההיתר:</b>
רש"י פירש דערדלין אף הן קשין הן. והר"ח והרא"ש כתב שאין דרך חימום בערדלין.
והרמב"ם (כלאים י. טו.) כתב "מנעל שהוא כלאים ואין לו עקב מותר ללבשו שעור הרגל קשה הוא ואינו נהנה כשאר עור הגוף". וכתב הכסף משנה שכוונת הרמב"ם לערדלין דהכא, וזהו "מנעל של זרב" השנוי בסוף כלאים, ורב פפא לא אתא אלא לאשמעינן דערדלין היינו מנעל של זרב.
והקשה הכס"מ למה התנה הרמב"ם שאין לו עקב כיון שהטעם מפני שאין עור הרגל נהנה ממנו. והרדב"ז תירץ דאם יש לו עקב מיחזי כמלבוש ואסור אפילו לא נהנה ממנו, וכ"כ הב"י (שא. יג.). ועוד תירץ הרדב"ז דדוקא בזמן שאין לו עקב אין הרגל מתחמם, אבל כשיש לו עקב מתקבץ הרגל בתוך המנעל ואע"פ שהעור קשה מתחמם הרגל ונהנה מן הכלאים. ועי' ב"ח וט"ז, וע"ע אבי עזרי.
והנה הטור (יו"ד שא. יג.) כתב "לפי שהעקב קשה ואינו מתחמם", וצ"ע דמ"מ שאר הרגל נהנה, והו"ל למימר שכל הרגל אין נהנה כלשון הרמב"ם, ועי' ב"ח ודרישה שם, וע"ע שמחת יו"ט.
<b>אמר אביי סנדל המסומר אסור לנעלו ומותר לטלטלו:</b>
<b>א.</b> כן הוא דעת תנא קמא בברייתא שבת דף ס:, ותמה התוי"ט אמאי לא מייתי הך ברייתא לסייע לאביי, ועי' יד דוד, וע"ע מה שציין הרש"ש.
<b>ב.</b> הנה מבואר בברייתא שם שהותר טלטול לצורך גופו ומקומו בלבד כדין כלי שמלאכתו לאיסור, והקשה הרשב"א כאן א"כ פשיטא דלשלחו אסור, השתא לטלטלו שרי רק לצורך גופו ומקומו לשלחו מיבעיא, ותירץ דס"ד דלשלחו נמי לישתרי דהוי כצורך גופו שחבירו נהנה ושמח בדבר. וכעין זה כתבו תוס' בשבת ס. ד"ה לא בסנדל.
<b>ג.</b> דעת ר"א בר' שמעון בברייתא שם בשבת דאסור לטלטלו, וביארו תוס' הנ"ל דאף ששאר כלים שמלאכתן לאיסור שרי לצורך גופן ומקומן, בסנדל המסומר סבר שהחמירו משום שבא תקלה על ידו.
מיהו רש"י שם פירש טעמא דר"א בר' שמעון דאסר שמא יבוא לנעלו, וצ"ע מאי שנא מכל כלי שמלאכתו לאיסור דשרי לצורך גופו ומקומו ולא חששו.
<b>אסור לנעלו משום מעשה שהיה:</b>
<b>א.</b> מהו מעשה שהיה:
רש"י בשבת ס. פירש שהיו נחבאים במערה וסבורים היו שבאין אויבים, ודחקו זה בזה ונהרגו בסנדליהן שהיו מסומרין. וכן פירשו שם הרמב"ם בפי' המשנה, ר"ן, ומאירי. אבל תוס' שם פירשו ששמעו במערה קול סנדל מסומר וסברו שבאין אויבים.
<b>ב.</b> טעם שגזרו לאוסרו רק בשבת:
מפרשת הגמ' שם דמעשה הוה בשבת, ויו"ט הוי דומיא דשבת דאיכא כנופיא. והריטב"א ומאירי שם יהבו בה טעמא, שלא יזכרו בשבת ויו"ט במאורע ההוא ותתערבב עליהם שמחת השבת ויו"ט.
<b>ג.</b> בגמ' לקמן מפרשינן סיפא דמתני' דהכי קאמר 'כל שנאותין בו בחול משלחין אותו ביו"ט', וקשה א"כ אמאי לא משלחין סנדל המסומר, ותירצו תוס' בשבת ס. (ד"ה לא בסנדל) דהחמירו טפי בסנדל המסומר לפי שבאה תקלה על ידו, ואף שהתירו לשלוח דברים האסורין ביו"ט אם נאותין מהן בחול, היינו טעמא משום שיש שמחת יו"ט בשילוחן, אבל בסנדל המסומר כיון שבאה תקלה על ידו ליכא שמחת יו"ט. וכעי"ז תירץ בחי' הרא"ה כאן.
<b>תניא ר' יהודה מתיר בשחור ואוסר בלבן וכו' ר' יוסי אוסר בשחור מפני שצריך לצחצחו, ולא פליגי מר כי אתריה וכו':</b>
<b>א.</b> בריטב"א, חי' הרא"ה, ושטמ"ק מבואר דמנעל שחור בכל דוכתי נהגו ללובשו, אלא דבאתריה דר' יהודה בשרא לתחת ואין צריך לצחצחו, ובאתריה דר' יוסי בשרא לעיל, אבל מנעל לבן בכל מקום בשרא לתחת וא"צ לצחצחו, אלא דבאתריה דר' יהודה לא נהגו כלל ללובשו. ועי' חסדי דוד (תוספתא פ"א הט"ו).
<b>ב.</b> בסוגיין מבואר דלכו"ע היו נוהגין במנעל שחור, ואילו בסוגיא ב"ק נט: מבואר שלא היו רגילין בשחורים אלא החשוב להתאבל על חורבן בית המקדש - עי' תוס' שם ריש נט: (ציון גלהש"ס), ותוס' סנהדרין ריש עד:, ותוס' ר"פ, חי' בן הרמב"ן, ושטמ"ק כאן.
<b>רב ששת שרא להו לרבנן לשדורי תפלין ביומא טבא:</b>
<b>א] טעמי הראשונים בהיתר שילוחן:</b>
<b>א.</b> רש"י ותוס' פירשו דאף דשבת ויו"ט לאו זמן תפילין, מ"מ ליכא איסורא להניחן לפיכך מותר לשלחן. ומשמע דאילו היה איסור בהנחתן אסור לשלחן, ולפי"ז כלי שמלאכתו לאיסור אסור לשלחו בשבת ויו"ט אף שמותר לטלטלו לצורך גופו.
<b>ב.</b> ברם הרמב"ם בפי' המשנה כאן כתב דאסור ללובשן ביו"ט, וכן רש"י עצמו סותר שיטתו, דבסנהדרין סח: (ד"ה לחלוץ תפיליו) פירש דאי שבת לאו זמן תפילין אסור להניחן שמא יצא בהן לרה"ר, ועמד בזה שער המלך ריש הל' תפילין.
ולשיטה זו צריך לפרש דהא דשרי בסוגיין לשלחן לפי דאיכא בהו שמחת יו"ט, וחשיב כטלטול כלי שמלאכתו לאיסור לצורך גופו. וכן משמע מדברי תוס' שבת ס. (ד"ה לא בסנדל) שכתבו דשרינן לשלוח ביו"ט דברים שמלאכתן לאיסור משום שמחת יו"ט, ולכאורה כוונתם לתפילין דהכא.
<b>ג.</b> שאר הראשונים (חי' הרא"ה, חי' המאירי, וספר המכתם בסוגיין, רמב"ן בשבת קכד:) נקטו טעם ההיתר לשלח תפילין ביו"ט, מפני שצריך להן להתלמד בהן ובהלכותיהן. ובספר המכתם הוסיף טעם מפני שרוצה להניחם לנטורי נפשיה ולאו בתורת חיובא.
<b>ב] דרך היכן מותר לשלחן:</b>
בספר המכתם כתב דמסתבר מיהא דהא דשרו לשלח תפילין היינו מבית לבית אך לא דרך רה"ר. ברם הב"י (סוס"י תקט"ז) כתב שמדברי הפוסקים שסתמו דבריהם נראה דשרי אפילו דרך רה"ר ומן הטעמים שהוזכרו לעיל, ואף הפוסקים שאסרו לשלוח תבואה לפי שאף בחול אינה ראויה כמות שהיא, משא"כ תפילין דראויין בחול כמות שהן.
<b>ג] בעיקר דין הנחת תפילין בשבת ויו"ט, והאם חשיבי דבר שמלאכתו לאיסור:</b>
הנה לעיל (אות א') חזינן מחלוקת ראשונים אם יש איסור בהנחתן בשבת ויו"ט, וראה בב"י (סי' ל"א) שדן בזה, והביא שבספר הזוהר אוסר, אך בשו"ע (שח. ד.) פסק דלא חשיבי כלי שמלאכתו לאיסור. ותמה עליו המג"א דהלא התם משמע דס"ל כדברי הזוהר.
ובעיקר הדבר כבר חקר השאגת אריה (סי' מ"א), ונקט דאליבא דר"י הגלילי דדריש מקרא 'ימים ולא לילות' ודאי איכא איסור בהנחתן, אך לדעת ר' עקיבא דדריש משום שנאמר 'והיה לך לאות' יצאו שבתות ויו"ט שהן עצמן אות, כאן מקום הספק האם יש איסור בהנחתן. וראה הרחבה בענין זה בפרי יצחק (ח"א סי' ד'). וראה עוד באבני נזר (או"ח סי' ת"א).
ולענין הלכה - יעוי' בביאור הלכה ריש סי' ל"א.
ויש לעיין אמאי לא הוו התפילין מוקצין משום חסרון כיס דהא מקפיד עליהן - עי' שמירת שבת כהלכתה (פ"כ הערה ל"ג), וע"ע בחי' מנחת שלמה כאן.
<b>הכי קאמר כל שנאותין בו בחול משלחין אותו ביום טוב:</b>
<b>גירסת ופירוש המשנה, ודין הנחת תפילין בחול המועד:</b>
<b>א.</b> רש"י פירש דלמסקנא תיבת 'ביום טוב' דקתני במתני' קאי א'משלחין אותו' דלקמיה, ולא על 'כל שנאותין בו' שלפניו, דהא שרי לשלוח אפילו דאין נאותין בו אלא בחול.
והנה זה חידוש לפרש דברי המשנה שלא כפשטן, וצ"ע מנא ליה לרב ששת הכי, ופירש הרש"ש דהכרחו דרב ששת מדקתני במתני' דאין משלחין מנעל לבן מפני שצריך אומן, משמע אם היה הדיוט יכול להשחירן שרי אף דאסור ביו"ט משום צובע, ועל כרחך כיון שראוי בחול ע"י הדיוט לפיכך לא חשיב מחוסר מלאכה ושרי לשלחו ביו"ט.
<b>ב.</b> ברם האור זרוע סי' שמ"א [הובא בקוצר בהגהות אשר"י כאן, ובחשק שלמה לעיל יד:] דחה פירוש רש"י לפי גירסתו "כל שנאותין בו <b>ביו"ט</b> משלחין אותו <b>ביו"ט</b>", ועוד דהא בהדיא קתני במתני' דמשלחין מה שהוא <b>לצורך המועד</b>. לכן פירש האו"ז דכוונת הגמ' הואיל ונאותין בהן בחול המועד [והיינו 'בחול' דקתני מתני'] לכך מותר לשלחן ביו"ט לצורך חול המועד. [והא דקתני "כל שנאותין ביו"ט" ר"ל בחול המועד]. והוציא מזה לדינא דחול המועד חייב בתפילין. וכן בתוס' עירובין (ריש צו.) כתבו דיש מביאין ראיה מסוף פ"ק דביצה שצריך להניח תפילין בחול המועד.
<b>ג.</b> והנה לפירוש רש"י צ"ע הא קתני במתני' "והן לצורך המועד", וצ"ל דשילוח תפילין ביו"ט חשיב 'צורך המועד' וכדפרשינן לעיל משום שיש למקבל שמחת יו"ט בקבלתן, א"נ מפני שמהני לו להתלמד בהן ובהלכותיהן, או משום שמירה. וכעי"ז כתב המשנה ברורה (תקטז. יב.). [מיהו החלקת יואב (סי' כ"ה בהג"ה) נקט דדוקא בהוצאה הקילו דהיא מלאכה גרועה ולא בשאר מלאכות].
ובביאור הגר"א (או"ח לא. ד.) הגיה במתני' עפ"י הירושלמי "ואע"פ שאין לצורך המועד". ועי' הגהות חשק שלמה הנ"ל, וראה עוד שמחת יו"ט כאן.
<b>ד.</b> ולענין הלכה בהנחת תפילין בחול המועד - עי' טור וב"י (לא. ב.), ובשו"ע פסק שאין מניחין, והרמ"א הביא דברי הב"י בשם הרא"ש שמניחין, ועי' משנה ברורה (סק"ח).
<b>היה בא בדרך ותפלין בראשו ושקעה עליו חמה מניח ידו עליהם עד שמגיע לביתו, היה יושב בביהמ"ד ותפלין בראשו וקדש עליו היום מניח ידו עליהן עד שמגיע לביתו:</b>
<b>האם רישא מיירי בחול או גם בערב שבת:</b>
<b>א.</b> רש"י פירש דרישא נמי מיירי בערב שבת, וכן נקטו הרשב"א, הראב"ד בהגהותיו על הרי"ף, וחי' בן הרמב"ן. והקשו תוס' א"כ אמאי שינה בלשונו, דגבי בא בדרך נקט 'ושקעה עליו חמה', ולגבי יושב בביהמ"ד נקט 'וקדש היום'.
ובראשונים (תוס' ר"פ, תוס' חכמי אנגליה, רמב"ן במלחמות, ספר המכתם, חי' הרא"ה) הובא לישב, דכשהוא מהלך בדרך מבחין ויודע מיד ששקעה החמה, אבל היושב בביהמ"ד אינו מבחין עד שקידש היום. ובחי' המאירי פירש דאורחא דמילתא נקט, שהבא בדרך אין דרכו לאחר ולהעריב כ"כ בערב שבת כמו היושב בביהמ"ד. וראה עוד חי' הצל"ח ומגיני שלמה שתירצו באופן אחר. [אמנם התנא בברייתא בסמוך לא דקדק בזה, ונקט בתרוייהו 'וקדש עליו היום'].
מיהו אכתי הקשה תוס' ר"פ תרי בבי לענין שבת למה לי, ועי' מש"כ בזה השמחת יו"ט.
<b>ב.</b> תוס', תוס' ר"פ, ובעל המאור פירשו דרישא ד'בא בדרך' בחול מיירי, דצריך לסלק התפילין בשקיעת החמה משום דלילה לאו זמן תפילין. אמנם הרמב"ן במלחמות לא ניחא ליה בהכי, דהא קי"ל דלילה זמן תפילין, [ובעל המאור כתב שדברי אביי הן שלא כהלכתא], ועוד דאי בחול איירי אמאי צריך להניח ידו עליהן, יכול להוליכן לביתו אפילו אם הבית הסמוך לחומה משתמר, כיון שאין עושה שום איסור אלא לשמרן. [ועי' מש"כ בזה השפ"א].
<b>מניח ידו עליהם עד שמגיע לביתו:</b>
<b>טעם הדין:</b>
רש"י פירש דמניח ידו עליהם כדי שלא יראום. והקשה תוס' ר"פ וכי פליג אביי אדרב דאמר לעיל ט. "כל דבר שאסרו משום מראית העין אפילו בחדרי חדרים אסור". [וכן הקשה הרשב"א וכתב דיש לישב, וכוונת תירוצו יעוי' בהערת המהדיר (661) מהדו' מוה"ק, וכן בהערת המהדיר רח"ג צמבליסט (571)]. מיהו בעיקר הדבר אי הלכה כרב דאסר אפילו בחדרי חדרים - יעוי' בדברינו לעיל ט. ד"ה אמר רב.
ותוס' הר"פ פירש דמניח ידו עליהם כדי שלא ישכחם בראשו. והשטמ"ק פירש בשם י"מ דעושה כן להיכר בעלמא שאין הנחתן למצוה אלא לשמירה בעלמא. וספר המכתם כתב בשם אית דאמרי, דהנחת ידו אינה אלא כדי ליטלן תיכף כשיגיע למקום המשתמר.
<b>לא קשיא הא דמנטרא מחמת גנבי ומחמת כלבי הא דמנטרא מחמת כלבי ולא מנטרא מחמת גנבי -</b> לגירסא זו שלפנינו מבאר מהר"ם שיף דבא לפרש הא דמשני לעיל "הא דמנטרא הא דלא מנטרא", דר"ל 'הא דמנטרא' לגמרי בין מכלבי ובין מגנבי לכן יניחם בבית הסמוך לחומה, ו'הא דלא מנטרא' ר"ל מחמת גנבי אבל מנטרא מכלבי, לפיכך שרי להוליכן לביתן כשהן בראשו, אבל מתני' דעירובין דשרי אפילו מחתן בארעא איירי שלא מנטרן כלל.
וכעי"ז כתב הרש"ש, אלא שפירש דהשתא הדר ביה מתירוצא קמא ובא לתרץ קושית רב הונא דלעיל באופן אחר.
ויש גירסאות אחרות - עי' מהר"ם, וכן בריטב"א ושטמ"ק, וכתבו שהכל עולה לענין אחד ואין נפק"מ לדינא.
<b>מהו דתימא רוב לסטים ישראל נינהו ולא מזלזלי בהו קמ"ל -</b> כתב הריטב"א וכן השטמ"ק משמו, דבזמן הזה שרובא דגנבי נכרים הן, היכא דלא מינטר מחמת גנבי הוי כלא מינטר גם מחמת כלבי, דגנבים גוים מזלזלין בתפילין.
<h4>רש"י</h4>
<b>ד"ה בקשין - בגדים קשין שאין מחממים מותר לישב עליהן -</b> עי' בדברינו בגמ' (ד"ה אלא בקשין) סתירת פירושי רש"י בזה, ושיטות הראשונים.
<b>ד"ה משלחין אותו - דהאי ביו"ט דקתני מתני' לאו אנאותין דלקמיה קאי וכו' -</b> עי' בדברינו בגמ' ד"ה הכי קאמר.
<b>ולאתויי תפלין אתא דאי נמי מנח להו ביו"ט ליכא אסורא -</b> עי' בדברינו בגמ' ד"ה רב ששת.
<b>ד"ה היה בא בדרך - בע"ש -</b> עי' בדברינו בגמ' ד"ה היה בא.
<b>ד"ה מניח ידו עליהם - שלא יראום -</b> עי' בדברינו בגמ' ד"ה מניח ידו.
<b>וחכמים התירו לו להכניסם לעיר דרך מלבוש דהיא העברה כלאחר יד ומשום בזיון -</b> בעירובין צה: (ד"ה לאו זמן) פירש רש"י דשרו ליה רבנן דרך מלבוש משום דתכשיט הוא לגביה ולא משאוי - כן העיר הרש"ש כאן.
<h4>תוס'</h4>
<b>ד"ה אלא בקשין - והשתא תימה מאי קאמר הואיל ואשתרו כלאים לגבייהו דשאני בגדיהם שהיו קשין -</b> בעל המאור תירץ דבאבנט דוקא אמרו שהיו קשין מפני שחוגרין בהן מתניהן, אבל ההיא דערכין איירי בחושן ואפוד של כהן גדול שהיה בהן כלאים, ולפי שהיו עשויין ללבישה היו רכין ולא קשין.
והנה לדבריו רכין וקשין דבגדי כהונה תליא בצורת עשייתן, אבל הראב"ד השיג עליו דהא דבגדי כהונה קשין משום שחוטן כפול ששה [וכן פירש הרא"ש בתמיד כח. והר"ח ביומא סט.], ואדרבה חושן ואפוד הן כפולין יותר משל אבנט. ועי' חי' חת"ס, ושמחת יו"ט.
<b>לכן נראה דדוקא להציע תחתיהם וכו' -</b> שיטות הראשונים בזה יעוי' בדברינו בגמ' ד"ה אלא בקשין.
<b>והני פורפוינטי"ש וכו' י"ל הואיל ואם עושין קרע קטן וכו' -</b> מבואר יותר בתוס' שבת נז: ד"ה אין בה, ובשטמ"ק כאן, ועי' חי' מנחת שלמה.
<b>ד"ה הכי קאמר - נהי דשבת ויו"ט לאו זמן תפילין הן מ"מ ליכא איסורא להניחן -</b> עי' תוס' יו"ט, ומה שהקשה עליו תוס' רעק"א, ועי' שער המלך ריש הל' יו"ט, יד דוד, רש"ש, מרומי שדה, ותפארת ירושלים במשניות.
ובעיקר דין תפילין בשבת ויו"ט יעוי' בדברינו בגמ' ד"ה רב ששת.
<b>ד"ה היה בא בדרך - פרש"י דתרוייהו מיירי בע"ש וכו' ולפ"ז קשה וכו' לכן נראה וכו' -</b> שיטות הראשונים בזה, וישוב קושית תוס' - יעוי' בדברינו בגמ' ד"ה היה בא.
<h2>פרק שני - יום טוב</h2>
<h3>דף טו:</h3>
<h4>מתני'</h4>
<b>יום טוב שחל להיות ערב שבת לא יבשל בתחלה מיו"ט לשבת אבל מבשל הוא ליו"ט ואם הותיר הותיר לשבת:</b>
<b>האם ריבוי בקדרה אחת שרי בלא עירוב תבשילין:</b>
שיטת רש"י לקמן יז: (ד"ה שלא יערים) דדוקא בשתי קדרות אסרו בלא עירוב תבשילין, אבל בקדרה אחת מותר להוסיף לצורך שבת כדאיתא בברייתא יז. "ממלאה האשה כל הקדרה בשר אע"פ שאינה צריכה אלא לחתיכה אחת". [ועי' תוס' ריש יז: איך שרי להערים, וראה בדברינו על תוס']. וטעם ההיתר מבאר השטמ"ק כיון שבקדרה אחת הכל הוא בישול אחד וטירחא אחת.
וכן דעת תוס' ר"פ כאן, רשב"א, חי' בן הרמב"ן, המרדכי (סי' תרע"א), וספר המכתם.
ברם דעת הריטב"א דאף הא דמצינו בברייתא לקמן דשרי לרבות בקדרה אחת, הוא מפני שמשביח בכך טעם המאכל לצורך יו"ט גופיה, אבל היכא שאין משביח לא הותר להרבות אפילו בקדרה אחת. ויש בשיטה זו גם לקולא, שמותר להוסיף בקדרה אפילו אחר שהניחה על האש כל שמשתבח בכך התבשיל, ואף דאיכא שתי טירחות.
וכשיטה זו משמע מפי' ר"ח לקמן יז. שכתב "וקי"ל מרבותינו ובלבד שלא יערים", וכן נראה מדברי הרשב"א בעבודת הקדש (ריש ש"ב), והביאו המגיד משנה (יו"ט א. י.) [וצ"ע מדברי הרשב"א בחידושיו כאן], וכ"כ הב"י (סי' תק"ז) בשם הרא"ה, אך כתב שאין נראה כן מדברי הפוסקים.
ועי' מש"כ הרש"ש, וראה עוד בדברינו לקמן יז. ד"ה באמת אמרו, אות ד'.
<b>אבל מבשל הוא ליום טוב -</b> נחלקו הפוסקים האם מותר לבשל ביו"ט אוכל נפש בשיעור פחות מכזית - עי' בדברינו במתני' לקמן כה. ד"ה אלא א"כ, אות ב'.
<b>ועושה תבשיל מערב יו"ט וסומך עליו לשבת:</b>
<b>קובץ בענייני עירוב תבשילין:</b>
<b>א] מהו לשון 'עירוב תבשילין':</b>
<b>א.</b> הרמב"ם (יו"ט ו. ב.) כתב "ולמה נקרא שמו עירוב, שכשם שהעירוב שעושין בחצירות ובמבואות ערב שבת משום הכר כדי שלא יעלה על דעתם שמותר להוציא מרשות לרשות בשבת, כך זה התבשיל משום הכר וזכרון כדי שלא ידמו ויחשבו שמותר לאפות ביו"ט מה שאינו נאכל בו ביום", כלומר הלשון מושאל מעירובי חצירות דהתם פירושו לערבן לעשותן אחד, ועירובי תבשילין דומה לעירובי חצירות בכך דתרוייהו להיכר וזכרון - כן הבינו דבריו המגיד משנה, לחם משנה, ומרכבת המשנה, עי' בדבריהם. אך המגדל עוז פירש כוונתו דקרי להו 'עירוב' משום דתרוייהו קונים בין הערבים בשעת הערב שמש, עי' בדבריו.
<b>ב.</b> הראב"ד השיג על הרמב"ם, ופירש דקרי ליה 'עירוב' לפי שהוא מערב צרכי שבת על צרכי יו"ט לעשותם יחד. ודומה לזה פירש הריטב"א כאן "שהוא כמערב יו"ט ושבת לעשותם כיום אחד וקדושה אחת לענין בישול". וכעי"ז ברשב"א בעבודת הקדש (ש"ד פ"א) "ונקרא כן מפני שהוא כאילו מערב יו"ט ושבת להיות יום אחד, להכין ולבשל ביו"ט לשבת כשם שהוא מבשל ביו"ט לצורך היום".
<b>ג.</b> בפסקי הרי"ד פירש "שמערב גמר התבשיל שעושה ביו"ט עם תחילת התבשיל שעושה מערב יו"ט, וכאילו נעשה הכל מערב יו"ט דמי", כלומר ה'עירוב' קאי על התבשילין דיו"ט ודערב יו"ט, ולא על הימים דשבת ויו"ט. וכן פירש בפסקי הריא"ז (ביצה פ"ב ה"א). והראש יוסף כאן כתב שכן כוונת הרמ"א (תקכז. א.).
וראה עוד תפארת ישראל (יכין אות ד').
<b>ב] מדוע א"צ עירוב תבשילין לשאר מלאכות אוכ"נ:</b>
כתב הרא"ש (סי' י"א) דשאר מלאכות לצורך אוכל נפש כגון הוצאה והבערה, שרי בלא עירוב, דלא אצרכוהו רבנן לערב אלא בעיקר תיקון הסעודה. ותוס' ר"פ כתב דכיון שהותרו אפיה ובישול שהן מלאכות החמורות, שאר המלאכות דקילי יש לעשות בלא עירוב.
<b>ג] האם ע"י עירוב הותרו שאר מלאכות שלא לצורך סעודה:</b>
נחלקו הראשונים האם על ידי עירוב הותרו רק מלאכות לצורך סעודה, או אף שאר מלאכות - עי' בדברינו לקמן טז: (ד"ה ת"ר יו"ט, אות ב'). ולהלכה פסק הרמ"א (תקכח. ב.) ובמשנה ברורה שם (סק"ג) דעירובי תבשילין מהני רק לתיקון צרכי סעודה.
מיהו לענין עשיית פעולות מיו"ט לשבת שאינן מלאכות כגון קיפול הטלית, או הצעת המטות דהוו הכנה בעלמא, נחלקו הפוסקים האם בעינן ומהני לזה עירובי תבשילין, או שלא נתקנו עירובי תבשילין אלא להתיר מלאכות, ויש בזה ג' חילופי פסקים בדברי המשנה ברורה - עי' בהרחבה במשנ"ב מהדו' 'דרשו' הערה 3 לסי' תקכ"ז. וראה עוד בספר שלמי תודה (יו"ט סי' ל"ז).
ולענין הדלקת הנר נחלקו הראשונים - עי' תוס' לקמן כב. ד"ה ומדליקין, ובדברינו שם. ועי' טור וב"י (תקכז. יט.), ושו"ע שם. וראה מלאכת יו"ט (סי' כד-כה, אות עז-עט).
<b>ד] האם עשיית התבשיל צריכה להיות לשם עירוב:</b>
לשון רש"י "עושה תבשיל - לשם ערוב", משמע שעיקר עשיית התבשיל דהעירוב היתה לצורך שבת ולשם עירוב, ועי' ביאור הלכה (תקכז. ו. ד"ה עדשים) שהביא בשם הר"ח דמצוה מן המובחר ליקח תבשיל שנתבשל לשם כך, אך בודאי העירוב כשר בכל גווני.
וראה בחי' מנחת שלמה שדן אם לא עשה שום מעשה דעירוב תבשילין, רק סומך דעתו על תבשיל ידוע שיש לו בביתו, האם הוה עירוב ויכול לברך על עירוב העושה במחשבתו.
ובספר שלמי תודה (סי' לא. ב.) דן איפכא, היכא שבישל מערב יו"ט תבשיל מיוחד לשבת ושכח לערב ולייחדו לשם עירוב. וכתב דלשיטת הפוסקים דאמירת "בדין יהא שרי לאפויי" וכו' מעכבת ודאי דלא מהני, אך יש להסתפק לסוברים דאינה מעכבת. והביא דהגראי"ל שטיינמן שליט"א דייק לשון רש"י הנ"ל דמשמע דבעינן יחוד לשם עירוב, עי' בדבריו.
<b>ה] אמירת "בהדין יהא שרי לן לאפויי ולבשולי" וכו':</b>
המהרש"ל ביש"ש (סוס"י ח') כתב דאין האמירה מעכבת כיון שלא הוזכר דין זה בבבלי אלא רק בירושלמי, והסכים עמו הט"ז (תקכ"ז ס"ק ז' וס"ק י"ח), ובשער הציון (צ"א) כתב שכן הסכים המור וקציעה. אולם המג"א (סקכ"ג) נקט שהאמירה מעכבת דהיא ההיכר שעושה לכבוד שבת, וכן מוכחא דעת הרמ"א (סעיף כ') דהאמירה מעכבת - עי' משנה ברורה (ס"ק ל"ו וס"ק ס"ג), ומסיק המשנ"ב דלכתחילה יש להחמיר לומר ולפרט המלאכות, ואם עירב ולא אמר ונזכר קודם כניסת יו"ט, יחזור ויטול העירוב בידו ויאמר "בהדין" וכו' ולא יחזור ויברך שנית אם כבר בירך תחילה. וראה עוד בשלמי תודה (סי' לג. ב.), ופסקי תשובות (תקכז. יג.).
<b>ו] האם צריך ליטול העירוב בידו בשעת הברכה והאמירה:</b>
לשון הב"י (סי' תקכ"ז ד"ה כיצד) "שיחזיק העירוב בידו", וכ"כ בשו"ע הרב (סעיף ב' כ'), ובספר חיים שאל להחיד"א (סי' כ"ט) נקט שהוא לעיכובא.
והנה כתב תפארת ישראל (פ"ב מ"א בבועז) דאם שכח לערב ונזכר סמוך לשקיעה חוץ לביתו, יכול לומר פת ותבשיל שיש לי בבית יהיו מעכשיו לעירוב תבשילין, וכשיבא לביתו יברור ויפריש הפת והתבשיל. ובשו"ת מהרש"ם דחה דבריו דהא הסכמת הפוסקים שצריך שיהא התבשיל בידו או עכ"פ לפניו בשעת הברכה ואמירת 'בהדין'. ויש שכתבו דודאי לכתחילה אין לעשות כן אך בשעת הדחק אפשר לסמוך על דבריו. וראה בפסקי תשובות (תקכז. ה. יב.), ובשלמי תודה ( סי' לג. ג.).
<b>ז] לערב לישראל בתרומה:</b>
בעירובין כו: איתא דמערבין עירובי חצירות ותחומין לנזיר ביין ולישראל בתרומה, ופירש רש"י דאע"ג דלא חזי לדידיה חזי לאחריני. ובספר שלמי תודה (יו"ט לה. ב.) נסתפק אם גם לענין עירובי תבשילין מערבין לישראל בתרומה, דיתכן כיון שיסוד התקנה הוא כאילו התחיל מיו"ט בהכנת תבשילי השבת, א"כ צריך שיהא ראוי לדידיה דאל"כ לא נחשב שהתחיל לבשל עבור עצמו. והביא שבכלבו (סי' נ"ט) כתב להאי דינא דמערבין לנזיר ביין ולישראל בתרומה גבי עירובי תבשילין, משמע דאף בזה מהני, עי' בדבריו.
<b>בית שמאי אומרים שני תבשילין וב"ה אומרים תבשיל אחד:</b>
<b>מה טעמייהו:</b>
בחי' המאירי פירש טעמם מפני שדרך בני אדם לתקן לשבת יותר מתבשיל אחד, ואם התחיל להכין מערב יו"ט רק תבשיל אחד אין די בהיכר זה, וב"ה לא חשו לזה.
בעל המאור כאן, הרמב"ן במלחמות (ריש פירקין), והר"ן (לקמן יז:) בשם ר"ת בספר הישר (סי' שצ"ב) כתבו דב"ש מצרכי שני תבשילין אחד להתיר בישול ואחד להתיר צליה, ואע"ג דאינו עושה צלי ממש, מ"מ איכא זכר לשני סוגי תבשילין.
והראב"ד בהשגותיו תמה על בעה"מ הלא סגי להו בדג וביצה שעליו ואמאי בעו שני תבשילין ממש. אלא נקט דסברת ב"ש דצריך דבר חשוב וניכר שראוי לסמוך עליו.
החסדי דוד (תוספתא פ"ב ה"ג) כתב דנראה שפליגי ב"ש וב"ה בטעמא דעירוב תבשילין [שנחלקו אמוראי בגמ'], דב"ש סברי דהוא כדי שיזכור לברור מנה יפה לשבת ומנה יפה ליו"ט, הלכך בעינן לזה ב' תבשילין, וב"ה סברי דטעמא משום היכר שיאמרו אין אופין מיו"ט לשבת וק"ו לחול, הלכך סגי בתבשיל אחד להיכר בעלמא. וע"ע שלמי תודה (יו"ט סי' לב. א.).
<b>ובית הלל אומרים תבשיל אחד:</b>
<b>האם בעי גם פת לצורך אפיה:</b>
הנה בברייתא לקמן יז: איתא דעת רשב"א דב"ש וב"ה לא פליגי דבעינן שני תבשילין, אך פסקינן התם הלכתא כב"ה דמתני' שדי בתבשיל אחד.
מיהו נחלקו הראשונים האם צריך גם פת להתיר אפיה: דעת ר"ת בספר הישר (סי' שצ"ב), והובאה בתוס' לקמן יז: (ד"ה אמר רבא), וברא"ש (סי' י"א) דלבישול מהני תבשיל אחד לכל התבשילין, אך לאפיה בעי פת, ודייקא לישנא דמתני' דמיירי רק בבישול, וכן מוכח מדברי ר' אליעזר בברייתא בגמ' דאמר "אין אופין אלא על האפוי, ואין מבשלין אלא על המבושל". וכדעת ר"ת דבעי פת ותבשיל סובר המרדכי (סי' תרע"ב), וכן דעת בעל המאור, והסכים לדבריו הראב"ד בהשגותיו שם. [וראה אבני נזר (או"ח סי' ת') דאיכא ג' דעות בראשונים אליבא דשיטת ר"ת].
אך הביאו תוס' והרא"ש דעת הר"י דפליג דא"צ פת להתיר אפיה, דלא קי"ל כר' אליעזר דשמותי הוא, ולא הביאו דבריו אלא לאסמכתא בעלמא, עי' בדברי הרא"ש בהרחבה. וגם הר"ן (יז:) האריך לסתור דברי ר"ת, וכתב שמדברי הרי"ף והרמב"ם (יו"ט ו. ג.) משמע שאין צריך פת, וכ"כ המגיד משנה שם, וכן דעת הרמב"ן במלחמות, וחי' הרשב"א (יז:), ובעבודת הקדש (ש"ד פ"א).
מיהו כתבו תוס' הנ"ל דהר"י גופיה לא מלאו לבו לעבור על דברי ר"ת, וכן עמא דבר להצריך פת ותבשיל. וכתב הרא"ש שכן דעת הבה"ג ורבינו שמשון הזקן, וכן פסק הטור (תקכז. ב.). אמנם כתב הב"ח (סק"א) דהיכא דאירע ולא עירב אלא בתבשיל, סומכין על הנך רבוותא דשרו, וכן פסק השו"ע שם.
וכתב המשנה ברורה (סק"ו) בשם הב"י והגר"א שאם צריך ביו"ט לבשל בלבד, לכתחילה די בתבשיל ואין צריך פת. אולם אם צריך רק לאפות האם סגי בפת בלבד, המאירי הביא פלוגתא בזה, וכ"כ המשנה ברורה (סק"ז) דיש בזה דיעות בין הפוסקים, ולמעשה כתב המשנה ברורה שהאחרונים הסכימו דלא מהני אפילו לפת, דעיקר העירוב נתקן לעשותו בתבשיל. וראה שער הציון (אות י"ח).
ובעיקר פלוגתא זו - כתבו החסדי דוד (תוספתא פ"ב ה"ב) והפני יהושע בסוגיין דנראה שתליא במחלוקת אמוראי בגמ' בטעם עירוב תבשילין, דלשמואל ורבא דסברי משום כבוד השבת שיבחר מנה יפה לשבת, א"כ בעינן שיזכור ויברר הן לתבשיל והן לאפיה, אך לרב אשי שהוא להיכרא לכבוד יו"ט שיאמרו אין עושין מיו"ט לשבת וק"ו לחול, א"כ בכל דהו היכרא סגי.
<b>ושוין בדג וביצה שעליו שהן שני תבשילין:</b>
<b>א] מהו 'דג וביצה שעליו':</b>
רש"י, והריטב"א משמו, וחי' המאירי פירשו שהיו טחין ביצה על הדג כשצולין אותו. והנה בבאר היטב (תרצה. ו.) כתב שבספר עדות ביעקב נסתפק גבי משלוח מנות דפורים אי מהני בדג וביצה שעליו, ולכאורה מכאן ראיה דמהני. אכן בספר שלמי תודה (יו"ט לב. ב.) חילק דלענין היכר דעירוב תבשילין סגי דהוי היכר טפי מתבשיל אחד, אך לענין משלוח מנות דבעינן שתי מנות ממש י"ל דלא מהני, עי' בדבריו.
מיהו התוס' רי"ד (יז:) הסכים למפרשים שהכוונה כאן לביצת הדג ממש, דאילו טח על הדג ביצת תרנגולת הן שני תבשילין אף לדעת ר"ש בן אלעזר הסובר (לקמן יז:) שנחלקו ב"ש וב"ה בדג וביצה שעליו.
והנה התוס' רי"ד הוכיח וסייע לפירוש זה מלשון הברייתא לקמן "ושוין שאם פרפר ביצה ונתן לתוך הדג", משמע דהכא מיירי בביצת הדג, אבל יעוי' בריטב"א דאדרבה סייע מהך ברייתא לפירוש רש"י.
<b>ב] צ"ע וכי טעמא דב"ש דמצרכי שני תבשילין אתא לאשמועינן?</b>
הרשב"א תירץ דקמ"ל אליבא דב"ה, דלא תימא דמודו דבעי שני תבשילין אלא שנקטו דסגי בדג וביצה שעליו ליחשב שני תבשילין וכדמפרש רשב"א בברייתא לקמן יז:, קמ"ל דפליגי ב"ש וב"ה בתבשיל אחד ממש וסגי בהא לב"ה.
והריטב"א כתב שלפעמים דרך התנא כיון שהזכיר דברי ב"ש לפרש דבריהם, וכעי"ז כתב חי' הרא"ה.
עוד כתב הריטב"א שיש בזה נפק"מ לענין שני תבשילין שהוזכרו בפסחים קיד: דמביאין עם החזרת וחרוסת. מיהו לענין איסור ב' תבשילין בסעודה מפסקת דערב ת"ב, כתב הריטב"א דלא ילפינן מהכא לאסור, דהתם הוא משום עונג ואסרו רק בשתי קדרות. אולם הב"י (סי' תקנ"ב) כתב בשם הרמב"ן והר"ן בסוף תענית דיש מהגאונים שלמדו מהכא גם לענין ב' תבשילין דערב ת"ב. ולענין משלוח ב' מנות דפורים כתב הבאר היטב (תרצה. ז.) דיש להסתפק אם יוצא ידי חובה בדג וביצה שעליו. (פירות תאנה).
וראה עוד הגהות מצפה איתן, ובדברינו לעיל ז: ד"ה אמר רבה.
<b>אכלו או שאבד לא יבשל עליו בתחלה ואם שייר ממנו כל שהוא סומך עליו לשבת:</b>
<b>האם יכול לאכול לכתחילה ע"מ לשייר כזית לשבת:</b>
המאמר מרדכי (תקכז. טז.) כתב שלשון הגמ' והפוסקים מורה דדוקא נאכל העירוב דיעבד, אבל לכתחילה אסור לאכול ממנו כלל שמא ישכח ולא ישייר כזית. ובשמירת שבת כהלכתה (פמ"ו הע' ק') כתב בשם הגרשז"א שיתכן דאם מניח עירוב על מנת לאכול חלק ממנו, לא מועיל אפילו דיעבד, כיון שמהות העירוב שיהא תבשיל מיוחד לשבת, אלא שאם אבד כשר כשנשתייר הימנו כזית.
<h4>גמ'</h4>
<b>מנא הני מילי אמר שמואל וכו':</b>
<b>יסוד ההיתר ע"י עירוב תבשילין, והאם מותר לבשל סמוך לחשיכה:</b>
פירשו רש"י והראשונים דודאי ידעינן שתקנת עירובי תבשילין היא מדרבנן ולא מהני לעקור איסור תורה, אלא בעי על איזה קרא אסמכוה רבנן. והנה לדעת רב חסדא (פסחים מו:) מדאורייתא צרכי שבת נעשין ביו"ט ושפיר מהני תקנת עירוב תבשילין להסיר איסורא דרבנן, ברם רבה בפסחים אית ליה דאיכא איסור 'הכנה' דאורייתא מיו"ט לשבת וכדאיתא בריש מכילתין, ולא רק עשיית מלאכה בידים אלא אפילו הכנה דממילא אסורה כגון ביצה שנולדה, ותוס' לעיל ב: (ד"ה והיה) והריטב"א כאן דנים איך מהני אליביה עירוב תבשילין, וכתבו דאף לאיסור הכנה דאורייתא מהני סברת 'הואיל ומיקלעי ליה אורחין', והוסיף הריטב"א שאפילו לסוברים אליבא דרבה דאכתי איכא איסור תורה לבשל לחול אלא שאין לוקין עלה, הני מילי מיו"ט לחול, אבל מיו"ט לשבת ודאי ע"י סברת 'הואיל' אינו אלא איסור דרבנן, ולפיכך ע"י תקנת עירוב תבשילין שרי לכתחילה.
מיהו מסקי תוס' הנ"ל, וכ"כ הריטב"א כאן בשם הריב"א, וכן הוא בתוס' עירובין יח. (ד"ה משום) בשם הריצב"א, דאיסור הכנה דאורייתא הוא דוקא בדבר שלא חזי ליו"ט כלל, כגון ביצה שנגמרה במעי תרנגולת ונולדה למחר בשבת, משא"כ הכא שעיקר הדבר מצוי וחזי ליו"ט ואין מחוסר אלא תיקון בעלמא, הלכך שפיר מהני עירוב תבשילין. ועי' ב"י ודרישה (ריש סי' תקכ"ז). וראה בדברינו על תוס' לעיל ב: הנ"ל דשיטה זו יחידאה היא.
אמנם כתב המג"א (ריש תקכ"ז) דסברא זו הוצרכו תוס' לנקוט למאן דלית ליה 'הואיל', אבל אנן דפסקינן סברת 'הואיל', נמצא שלא מהני עירוב אלא היכא דאיכא למימר 'הואיל', אבל סמוך לחשיכה אסור לבשל דאיכא איסור דאורייתא ולא מהני לזה עירוב.
נמצא מעתה שדברי המג"א תלויין בכמה מחלוקות ראשונים: האם הלכתא כרבה או כרב חסדא בפסחים אי צרכי שבת נעשין ביו"ט מדאורייתא, והאם לדעת רבה גופיה סבירא לן באיסור 'הכנה' כדעת הריצב"א הנ"ל. וראה ביאור הלכה (ריש סי' תקכ"ז) שהאריך בשיטות הראשונים בזה, ומסיק דלכתחילה ודאי יש ליזהר שלא לבשל סמוך לחשיכה דאיכא חשש דאורייתא להרבה ראשונים, אך בשעת הדחק יש לסמוך על הראשונים שנקטו דאין בזה אלא איסור דרבנן ומהני העירוב אף סמוך לחשיכה, וכל שכן דיש להקל בשעת הצורך ביו"ט שני של גלויות.
<b>אמר שמואל דאמר קרא זכור את יום השבת לקדשו זכרהו מאחר שבא להשכיחו, מ"ט אמר רבא כדי שיברור מנה יפה לשבת מנה יפה ליו"ט, רב אשי אמר כדי שיאמרו אין אופין מיו"ט לשבת ק"ו מיו"ט לחול:</b>
<b>א] האם רבא ורב אשי תרוייהו מפרשים דברי שמואל:</b>
רש"י פירש בדברי שמואל דזכרהו ליום השבת שקרוב להשתכח משום שמרבה בסעודת יו"ט ואינו מניח ליום השבת, ולפי"ז רק רבא אזיל בשיטת שמואל ובא לפרש דבריו שהוא מפני כבוד השבת, אבל רב אשי בא לומר טעם חדש דהוא משום כבוד יו"ט, וכ"כ מהרש"א לדעת רש"י. וכן משמע מפי' ר"ח, וכן מוכח מדברי שיטת ריב"ב.
אולם הר"ן כתב [וחי' הרא"ה נסתפק בזה] דיש לפרש דברי שמואל דהכי קאמר: זכרהו לשבת מיו"ט שבא לאסור עליך שלא תבשל לשבת, ועשה לו עירוב תבשילין כדי שתוכל לבשל לצורך שבת, ולפי"ז אף בדברי שמואל יש לפרש שהוא משום כבוד יו"ט שאסור בעשיית מלאכה לצורך שבת, ונמצא ד'מאי טעמא' קאי לכו"ע, ורבא ורב אשי תרוייהו אתו לפרש פשר אסמכתא דשמואל.
וראה עוד ריטב"א, חי' הצל"ח, פני יהושע, חי' מנחת שלמה, ושלמי תודה (סי' ל. ב.).
<b>ב] האם סברת רב אשי תליא בפלוגתא ד'הואיל':</b>
בעל המאור (פסחים מו:) נקט שרב אשי סובר כרב חסדא שם דמותר לאפות ולבשל מן התורה מיו"ט לשבת ולא בעינן לטעמא ד'הואיל', וכיון שמן התורה מיו"ט לשבת מותר ורק לחול אסור, משום כך תקנו עירובי תבשילין שמא יאמרו דאופין מיו"ט לחול והרי אסור מן התורה. אבל לרבה דאית ליה 'הואיל' נמצא דמהאי טעמא שרי נמי לבשל מיו"ט לחול ורק מדרבנן אסרו, וא"כ אין לגזור עירובי תבשילין שמא יבא לבשל לחול דהוי גזירה לגזירה.
אולם הרמב"ן במלחמות שם פירש דרב אשי מצי סבר כרבה, דכיון דאיכא מיהו איסור דרבנן לבשל מיו"ט לחול, דברי סופרים צריכין חיזוק ולכך תקנו עירובי תבשילין. ועי' שלמי תודה (יו"ט סי' ל. א.).
<b>ג] נפק"מ בפלוגתת רבא ורב אשי:</b>
בחי' המאירי נקט שאין נפק"מ כלל בפלוגתת רבא ורב אשי, מיהו במפרשים מצינו שנקטו כמה נפק"מ בפלוגתתם:
<b>א.</b> הרא"ש (סי' א') כתב נפק"מ דלפי רבא צריך לעשות העירוב דוקא בערב יו"ט כדי שיזכור לברור מנה יפה לשבת, אך לרב אשי יכול לערב אף קודם לכן. וראה חי' הצל"ח ורש"ש שהשיגו על דבריו. וע"ע שלמי תודה (סי' ל. ד.). ולענין הלכה בזה יעוי' קרבן נתנאל (אות ב'), משנה ברורה (תקכז. מד.), ושער הציון שם (ס"ו).
והנה הרא"ש דן האם צריך להפריש ולהכין העירוב ערב יו"ט דוקא, אך ודאי שא"צ <b>לבשל</b> דוקא ערב יו"ט אלא אפילו בישל קודם לכן, וצ"ע לשון המשנה "ועושה תבשיל מערב יו"ט", ועי' בזה מלאכת שלמה במשניות.
<b>ב.</b> חי' הצל"ח והרש"ש כתבו דלכאורה נפק"מ אם אבד העירוב לאחר שסעד סעודת יו"ט, דלרבא מותר לבשל לשבת, דהא לא שייך כה"ג שמא יכלה הכל ליו"ט ולא ישייר לשבת, ואילו לסברת רב אשי גם כה"ג לא יוכל לבשל.
וצ"ע דלקמן בסמוך הבאנו שתוס' ר"פ והרא"ה כתבו אליבא דרבא דמכמה טעמים לא מהני דיעבד אם אבד העירוב לאחר שהניחו. ויש לחלק דהם מיירי דוקא כשאבד קודם אכילתו, אבל לאחר שאכל יודו לסברת הצל"ח והרש"ש. מיהו מסברות תירוציהם משמע דמיירי אפילו אבד אחר אכילה בכל גווני לא מהני.
<b>ג.</b> הפני יהושע וחסדי דוד (תוספתא פ"ב ה"ב) כתבו דלכאורה נפק"מ למחלוקת הראשונים האם די בתבשיל אף לאפיה או דבעינן תבשיל למבושל ופת לאפיה, דלטעם שיזכור לברור מנה יפה לשבת בעינן לערב בפת ותבשיל כדי שיברור מנה לאפוי ומנה למבושל, אך לטעם דהיכר בעלמא סגי בחד מינייהו. והחסדי דוד (שם ה"ג) רצה לתלות בהא גם פלוגתת ב"ש וב"ה דמתני' אם לעיקר עירוב בעינן ב' תבשילין או סגי באחד.
<b>ד.</b> תפארת ישראל (בועז אות א') דן בהרחבה דיתכן נפק"מ דלרבא דיעבד אם שכח מערב יו"ט יוכל לערב ביו"ט, דאפשר שהגזירה שמא יפשע דבסמוך היא רק לכתחילה. וכ"כ בשיטת ריב"ב כאן, והקרבן נתנאל (אות ב') בשם האגודה.
<b>ה.</b> הראשון לציון פירש דנחלקו רבא ורב אשי בפלוגתא אי יו"ט ושבת קדושה אחת היא או שתי קדושות, עי' בדבריו.
<b>ו.</b> בספר ברכת אברהם כתב דנפק"מ לכאורה באדם שאינו רוצה כלל לבשל מיו"ט לשבת, דלרבא מ"מ יש עליו מצוה לערב כדי שיזכור לא לכלות כל המאכלים ביו"ט כמש"כ רש"י, אך לרב אשי אין צריך לערב אלא הרוצה לבשל מיו"ט לשבת, עי' בדבריו.
<b>אמר רבא כדי שיברור מנה יפה לשבת מנה יפה ליו"ט:</b>
<b>א.</b> הקשה תוס' ר"פ לסברת רבא אמאי אם נאכל העירוב או אבד אסור לבשל, הלא כבר בירר מנה יפה ליו"ט וזכור הוא. ותירץ דכיון שאינו בעין הוי כלא הניח. וכעי"ז תירץ בחי' הרא"ה, דעיקר הזכירה היא לכל היום, אלא שתקנו להניח מבערב כדי שלא יפשע.
עוד תירץ הר"פ דחששו שמא לשנה הבאה יאמר דאשתקד בישלתי בלא עירוב, ולא יזכור שהניחו אלא שאבד.
<b>ב.</b> הקשו הראשונים (רשב"א, ריטב"א, ר"ן) כיון דלרבא עירוב נתקן לכבוד שבת, כיצד כשאבד העירוב או נאכל לא יבשל לשבת ובטל כבוד השבת. ותירצו דכל זה מן התקנה לכבוד שבת, כדי שלא יתרשל בהנחת העירוב ושמירתו, ומוטב שלא יתעדן שבת אחת כדי שיתעדן שבתות הרבה.
<b>ג.</b> הנה דעת תלמידי רבינו יונה (ריש ברכות) דכשעשו חכמים סייג כגון לקרוא ק"ש רק עד חצות, אם עבר על תקנתם ולא קרא שוב אין יכול לקרות ומבטל המצוה דאורייתא. והשאגת אריה (סי' ד') השיג על דבריו. וכתב הרש"ש דמכאן ראיה לרבינו יונה, דהא העמידו תקנתם שלא יתעדן שבת אחת כדי שיתעדן שבתות הרבה. ועי' הערה (10) לרשב"א מוה"ק.
<b>רב אשי אמר כדי שיאמרו אין אופין מיו"ט לשבת ק"ו מיו"ט לחול -</b> יש לעיין דהנה שיטת רש"י (לעיל יב.) דמלאכות אוכל נפש מן התורה מתוך שהותרו לצורך הותרו אף שלא לצורך כלל, וא"כ איך לרב אשי תקנו עירובי תבשילין לצורך כבוד יו"ט שלא יבשלו מיו"ט לחול, הלא מן התורה שרי לבשל לצורך חול דהותרו מלאכות שלא לצורך כלל, ואפילו נימא דמדרבנן מיהא אסור הא הוי גזירה לגזירה - עי' מש"כ מלאכת יו"ט (סי' כ"ב אות ע"ב).
<b>תנן עושה תבשיל מערב יו"ט וסומך עליו לשבת בשלמא לרב אשי וכו' אלא לרבא וכו' -</b> עי' תוס' רי"ד שהסכים ופירש הגירסא איפכא דניחא לרבא וקשיא לרב אשי.
<b>ותנא מייתי לה מהכא את אשר תאפו אפו ואת אשר תבשלו בשלו וכו' -</b> תוס' ר"פ פירש בשם ר"ת דדריש כבר מרישא דקרא "שבתון שבת קדש מחר", כלומר אם יארע ויחול 'שבתון' שהוא יו"ט קודם 'שבת קדש' שהיא 'מחר', אזי 'את אשר תאפו אפו' וכו'.
<b>מכאן אמר ר' אליעזר אין אופין אלא על האפוי ואין מבשלין אלא על המבושל:</b>
<b>א]</b> מדברי ר' אליעזר מבואר שצריך לערב בתבשיל להתיר בישול ולערב בפת להתיר אפיה, ונחלקו הראשונים האם מדהביאה הגמ' דבריו יש להוכיח דהלכה כוותיה, או שהובאו דבריו לאסמכתא בעלמא לדין עירובי תבשילין - עי' תוס' לקמן יז: (ד"ה אמר רבא), וראה בדברינו במתני' לעיל ד"ה ובית הלל.
<b>ב]</b> פירש רש"י דאין אופין ביו"ט אלא על האפוי מיום חמישי, והנה האי קרא במן מיירי, ולכאורה מכאן ראיה שלא היה יורד המן ביו"ט, דאי היה יורד ביום ששי שהוא יו"ט, נמצא המן של יום חמישי שבישלו ואפו אינו ראוי לשבת ולא ישתייר לשבת. ותוס' לעיל ב: (סוד"ה והיה) דנו בזה, וצ"ב שלא הוכיחו מהכא. ויש לדחות דקרא דהכא מיירי בשאר דברים כדאיתא ביומא עה: שהיו להן מתגרי אומות העולם.
<b>ת"ר מעשה בר"א שהיה יושב ודורש כל היום כולו בהלכות יו"ט יצתה כת ראשונה וכו' כת שניה וכו':</b>
<b>א.</b> מבאר מהרש"א ח"א דהנך ו' כתות סברי כר' יהושע לקמן דחציו לה' וחציו לכם, והן כנגד ו' כתות המוזכרין בשבת י. לענין זמן סעודתם. ועי' שמחת יו"ט שהשיג על דבריו.
<b>ב.</b> עי' בן יהוידע שביאר בכמה אופנים מהו "שהיה <b>יושב</b> ודורש".
<b>ג.</b> במהרש"א (סוד"ה בעלי מארה) כתב דיו"ט דראש השנה היה [שהרי אייתי לקמן קרא דנחמיה "אכלו משמנים" וכו' דאיירי בר"ה], וחזינן דאף בראש השנה היה ר' אליעזר דורש כל היום בתורה. (הערת הגרמ"ש כהן שליט"א).
<b>התחילו כת ששית לצאת אמר הללו בעלי מארה -</b> עי' פירוש רש"י, ופירוש הגליון בשם הערוך, וכן הוא פירוש הר"ח, וראה עוד פירוש מהרש"א ח"א, ובן יהוידע.
<b>אמר מר שמניחין חיי עולם ועוסקין בחיי שעה והא שמחת יו"ט מצוה היא -</b> צ"ע דמשמע כיון דמצוה היא חשיב נמי חיי עולם, והלא תפילה ודאי מצוה היא ואפילו הכי אמרינן עלה (בשבת י.) "מניחין חיי עולם ועוסקין בחיי שעה". וצ"ל דתפילה שאני כדפירש רש"י בשבת שם "שהיא חיי שעה לרפואה לשלום ולמזונות", כלומר שאינה כשאר המצות אלא עניינה על צרכי עוה"ז. ומ"מ תימה שתהא סעודת יו"ט טפי 'חיי עולם' מתפילה.
<b>והא שמחת יו"ט מצוה היא:</b>
<b>בגדרי מצות שמחה ביו"ט:</b>
<b>א. מצות 'שמחה' בזמן הזה:</b>
בשו"ת שאגת אריה (סי' סה-סט) דן אם מצות 'ושמחת בחגך' נוהג אף בזמן הזה מן התורה, או כיון שאין לנו האידנא שלמי שמחה אין חיוב דאורייתא, עי' שהוכיח שמצוה זו נוהגת בכל מיני שמחות וכדעת הרמב"ם (יו"ט ו. יז.) ודלא כדעת תוס' (מו"ק יד: ד"ה עשה דיחיד) שנקטו דמצות 'ושמחת' היינו דוקא בשלמי שמחה, ולפיכך להלכה נוהגת אף האידנא, והיינו דאמרינן בגמ' פעמים רבות "דלמא אתי לאמנועי משמחת יו"ט".
וכתב המנחת חינוך (תפח. ב.) דלדעת הרמב"ם בזמן המקדש טמאים וערלים שאין יכולים לאכול בקדשים, מ"מ חלה עליהם מצות 'שמחה' בשאר דברים.
והמשנה ברורה (תקכט. טו.) הביא דברי השאגת אריה להלכה. וראה הרחבה בספר שלמי תודה (סוכות סי' עד-עה).
<b>ב. מצות שמחה בזה"ז בבשר ויין:</b>
כתב ביאור הלכה (תקכט. ב. ד"ה כיצד) דבזמן המקדש היו אוכלין בשר השלמים לשמחה, ועכשיו שאין ביהמ"ק קיים אין יוצאין חובת שמחה אלא ביין, אבל בשר אין חובה לאכול כיון שאין לנו בשר שלמים, ומ"מ יש גם מצוה באכילת בשר כיון שנאמר בו שמחה. וראה פסקי תשובות (תקכט. י.) דיש שנקטו בדעת הרמב"ם שגם בזמן הזה יש חובה לאכול בשר, ודוקא בשר בהמה.
ולענין שתיית יין - מהו שיעור השתיה לצורך שמחת יו"ט, והאם יוצאין ידי חובה בשתיית מיץ ענבים - עי' משנ"ב מהדו' 'דרשו' הע' 33 לסי' תקכ"ט, וע"ע פסקי תשובות (תקכט. ט.). והרחבה בגדרי מצות השמחה ביו"ט יעוי' בספר שלמי תודה (יו"ט סי' מ"א).
<b>ג. מצות 'שמחה' בנשים:</b>
השאגת אריה (סי' ס"ו) דן והוכיח שאשה חייבת במצות שמחה דרגלים כאיש, והביא דבריו המשנה ברורה (תקכט. טו.). אמנם רעק"א (בשו"ת סי' א', ובהשמטות שם) נקט שהיא מצוה על הבעל שישמחנה, אבל על הנשים אין חיוב שמחה דהוי מ"ע שהזמן גרמא. וסברת השאגת אריה ביאר החזון יחזקאל (תוספתא חגיגה פ"א ה"ה) דאף שהיא מ"ע שהזמן גרמא, אך היא מדיני היום טוב, וכשם שנצטוו ביו"ט במצות עשה ד'שבתון' ה"ה דנצטוו במצות השמחה. וע"ע שלמי תודה (סוכות סי' ע"ה), ופסקי תשובות (תקכט. ו.).
<b>ד. מצות 'שמחה' בליל יו"ט הראשון:</b>
כתב השאגת אריה (סי' ס"ח) דבליל ראשון של יו"ט שאינו זמן הקרבת שלמי שמחה, נראה שאין דין שמחת יו"ט מדאורייתא [ודלא כמשמעות הרי"ף בברכות סו"פ היה קורא], ואפילו נימא דמצות שמחה היא בכל שמחות. ומ"מ מדרבנן נראה דודאי נוהג אפילו בליל יו"ט ראשון, והיינו שבכל מקום במכילתין שהוזכר ענין ד'שמחת יו"ט' לא חילקו בין יום ללילה. והביא דבריו שער הציון (תקמו. טו.), וכתב שכן דעת החמד משה.
מיהו כתב השערי תשובה (ס' תקכ"ט) שמדברי המג"א (תקמו. ד.) נראה שגם בלילה הראשון יש מצות שמחה מדאורייתא. והעמק ברכה (שמחת יו"ט אות א') כתב בשם הגר"ח דאף הסוברים שנתמעט לילה הראשון משמחה דאורייתא, היינו משלמי שמחה בלבד, אבל איכא מצוה דאורייתא של שמחה בבשר ויין ונשים בבגדי צבעונים וקטנים בקליות ואגוזים. וראה עוד שלמי תודה (יו"ט סי' מא. ד., סוכות סי' ע"ה).
והנה אפילו במקום שאין לומר מצות 'שמחת יו"ט' יש הסוברים דאיכא מיהא מצות 'עונג יו"ט' - עי' בזה בדברינו לקמן לד: ד"ה בעא מיניה רבא.
<b>ה. מצות 'שמחה' בראש השנה:</b>
עי' בשאגת אריה (סי' ק"ב) שדן אם איכא מצות שמחה, ומצדד דאיכא מצוה זו. אך כתב שאין להוכיח מדלא מצינו שהוציאו חז"ל דין יו"ט דר"ה משאר ימים טובים לענין הרבה קולות שהקילו משום שמחת יו"ט, דאפשר כיון שהקילו בכל יו"ט לא גזרו נמי בראש השנה, וכעין שאמרו (לקמן יח:) גבי טבילת אדם הואיל ובשבת שרי ביוהכ"פ נמי שרי.
מיהו הים של שלמה (סי' ד') והטורי אבן (חגיגה ח:) נקטו דבר"ה אין מצות שמחה אלא ברגלים דכתיב 'ושמחת בחגך', אלא דמ"מ אסור לצום בו וראוי לפנק עצמו קצת בתענוגים כדכתיב "לכו אכלו משמנים" וגו'. והמשנה ברורה (תקצז. א.) נקט להלכה דמצות "ושמחת בחגך" שייכת גם בראש השנה, ועי"ש הערת 'דרשו'.
<b>רבי אליעזר אומר אין לו לאדם ביו"ט אלא או אוכל ושותה או יושב ושונה:</b>
<b>א] האם לר' אליעזר אין כלל חיוב אכילה ביו"ט:</b>
חי' הרא"ה כתב דודאי גם ר' אליעזר אית ליה דבעינן שמחת יו"ט, אלא שיש לו רשות להיות כל היום יושב ושונה, אך ודאי אסור להיות יושב ובטל ונמנע משמחת יו"ט. ולפי"ז ניחא דלעיל אחר הדרשא אמר לתלמידיו 'לכו אכלו משמנים' וכו'. וכעי"ז כתב בחי' המאירי דודאי מי שאינו יושב ושונה חייב בשמחת יו"ט, אלא דאם יושב ושונה קם ליה בדרבה מיניה, [ועי' במאירי בישוב שיטת ר' אליעזר משאר דוכתי]. וכעי"ז כתב בעל המאור בפסחים סח:, ומהרש"א כאן ושם.
אמנם כתב מהרש"א שמדברי תוס' כאן (ד"ה או אוכל) אין משמע כן. וראה גם במהר"ם (על תוס') שפירש דמשמע מתוס' דאין חיוב אכילה כלל ביו"ט, והא דאמר להם 'אכלו משמנים', כיון שהיו אוכלין מצוה לאכול משמנים משום שמחת יו"ט.
ומהרש"א בפסחים סח: כתב דלר"א אפשר לקיים מצות 'ושמחת בחגך' בלימוד התורה כדכתיב "פקודי ה' ישרים משמחי לב". וכעי"ז כתב השאגת אריה (סי' ס"ט), והוסיף דנשים שאינן מצוות בת"ת אינן יכולות לקיים מצות שמחה בלימוד תורה.
וראה עוד בענין זה חי' מהר"י אבוהב ומהר"ם גלאנטי, הגהות ריעב"ץ, מצפה איתן, שמחת יו"ט, שפ"א, וחי' מנחת שלמה.
<b>ב]</b> בפסחים סח: איתא דהכל מודים בעצרת דבעינן נמי לכם, דיום שניתן בו תורה לישראל, ופירש רש"י "להראות שנוח ומקובל יום זה לישראל". ואיתא נמי התם דהכל מודים בשבת ובפורים דבעינן לכם.
וכתב הקרבן נתנאל כאן (אות ג') דאין לדקדק מהלשון 'הכל מודים' דהלכה כר' אליעזר, דכך שיטת התלמוד לומר.
<b>ורבי יהושע סבר חלקהו חציו לה' וחציו לכם:</b>
<b>לענין הלכה, ובגדרי חיוב סעודה ביו"ט:</b>
<b>א.</b> הטור ושו"ע (תקכט. א.) פסקו כר' יהושע, וביאר הב"ח משום דר' אליעזר שמותי הוא. אמנם השלטי גבורים הביא לשון ריא"ז שפסק כר' אליעזר, ותמה עליו.
<b>ב.</b> מיהו לענין חיוב ג' סעודות ביו"ט נחלקו הראשונים: דעת הרמב"ם (שבת ל. ט.) דבעי ג' סעודות, אך הטור (שם) הביא שהרא"ש לא נהג כן, וכתב הפרישה (סק"ג) משום שחיוב ג' סעודות ילפינן (שבת קיז:) מדכתיב ג' פעמים 'היום', וס"ל דהיינו דוקא גבי שבת שנאמרו הנך קראי ולא גבי יו"ט. וכתב הב"י בשם הכלבו דכשאוכל ביו"ט תבשיל נוסף לבד הראשון יוצא ידי סעודה שלישית אף שאין מפסיק בברכת המזון, ורק בשבת החמירו לעשותה סעודה בפני עצמה. ועי' משנה ברורה (תקכט. יג.).
<b>ג.</b> לענין חיוב לחם משנה: כתבו הב"י והפרישה בשם הרי"ף (פרק ערבי פסחים) דחייב בלחם משנה בסעודת יו"ט, דטעם החיוב ילפינן (שבת קיז:) מדלקטו ביום הששי לחם משנה שלא היה יורד המן בשבת, וה"ה שלא היה יורד ביו"ט אלא בערב יו"ט לחם משנה. ועי' תוס' לעיל ב: (סוד"ה והיה) שהביאו מדרשים חלוקים אם היה המן יורד ביו"ט, ועי' חי' חת"ס שכתב לישב דלא פליגי. וע"ע בדברינו לעיל ד"ה מכאן, אות ב'.
<b>מאי לאין נכון לו אר"ח למי שלא הניח עירובי תבשילין:</b>
<b>א]</b> מפרש חי' הרא"ה דדייקינן הלשון "אין נכון לו" ולא קאמר "אשר אין לו", משמע שיש לו אלא שלא הכין. וכעי"ז פירש מהרש"א ח"א.
<b>ב]</b> הט"ז (תקכז. ח.) תמה מדוע היה צריך לצוות לשלוח מנות למי שלא הניח עירוב תבשילין באונס, הרי איתא לקמן טז: שהוא יכול לסמוך על גדול העיר שודאי הניח עבור אחרים, וא"כ יכול עתה לבשל לעצמו. והאליה רבה תירץ דמיירי שבא מחוץ לתחום שאין דעת הגדול עליו. וראה מה שציין לבושי שרד שם. וע"ע חי' הצל"ח ופני יהושע.
<b>ג]</b> מבואר כאן דבאותו מעשה דנחמיה דכתיב הך קרא "שלחו מנות לאין נכון לו", חל ראש השנה בערב שבת, ועי' הגהות מקום שמואל שהאריך בזה, ועי' פני יהושע, מרומי שדה, ושלמי תודה (יו"ט לד. ב.).
<b>איכא דאמרי וכו' מי שהיה לו להניח עירובי תבשילין ולא הניח פושע הוא -</b> בענין פושע שלא הניח עירובי תבשילין - עי' לקמן טז: ובדברינו שם ד"ה אמר ליה פושע את.
<b>הרוצה שיתקיימו נכסיו יטע בהן אדר שנאמר אדיר במרום ה' -</b> עי' פירוש רש"י, ועל דבריו בשמחת יו"ט. ועי' פירוש ר"ח, וכעי"ז בגליון בשם הערוך. ועי' פירוש תוס' ר"פ, ופירוש המאירי בחידושיו ובבית הבחירה.
<h4>רש"י</h4>
<b>ד"ה עושה תבשיל - לשם ערוב -</b> עי' בדברינו במשנה ד"ה ועושה תבשיל, אות ד'.
<b>ד"ה וביצה שעליו - שהיו טחין ביצה על הדג כשצולין אותו -</b> עי' בדברינו במשנה ד"ה ושוין, אות א'.
<b>ד"ה אלא על האפוי - בחמישי בשבת -</b> עי' צל"ח ושמחת יו"ט בכוונת רש"י.
<b>ד"ה עד מתי הם יושבים ל"ג -</b> רש"י לא גרס להא משום שר' אליעזר לא כעס על היושבים אלא על היוצאים. אולם תוס' ר"פ מיישב הגירסא, די"ל שכעס אף על היושבים, דכיון שהתחיל בית המדרש להתרוקן היה גם להם לצאת, דגנאי הוא לדרוש בעם מועט, ולפסוק מהדרשא לא רצה בעוד הם יושבים, לכך כעס גם עליהם. [צ"ב לגירסא זו מהו דקתני "אמר להם בני לא לכם אני אומר", וצ"ל דמ"מ "בעלי פטסין ובעלי מארה" לא עליהם היה אומר].
והריטב"א וחי' הרא"ה פירשו גירסא זו, דאף זה היה אומר על הראשונים שפנו לצאת, מאחר שליבם ועיניהם על האכילה למה איחרו לקיים מצות שמחת יו"ט עד עתה. וראה עוד תוס' רי"ד.
<b>ד"ה התחילו פניהם משתנין - כסבורין שכועס על כת ששית מפני שאחרו לצאת וכ"ש עלינו -</b> עי' מהרש"א ח"א שפירש באופן אחר, וע"ע שמחת יו"ט.
<h4>תוס'</h4>
<b>ד"ה או אוכל - דהא בשאר ימים נמי היו אוכלים אחר הדרשא ומ"מ אמר להו אכלו משמנים ושתו ממתקים משום שמחת יו"ט -</b> עי' ביאור דברי תוס' במהר"ם, וראה בספר ברכת אברהם.
ומהרש"א ח"א (סוד"ה בעלי מארה) כתב די"ל שאמר להם אכלו משמנים בסעודת הלילה, שיו"ט דראש השנה היה ואף בא"י נוהגין שני ימים. וראה בדברינו בגמ' ד"ה רבי אליעזר, אות א'.
<b>ד"ה לוו עלי ואני פורע - והא דאמר עשה שבתך חול ואל תצטרך לבריות ה"מ כשאין לו לפרוע -</b> הגהות הגר"א ומפרשים נוספים הגיהו "שאין לו ממי ללוות". אך גירסת מהרש"ל ומהר"ם "כשאין לו לפרוע אלא א"כ יטול מן הצדקה", וכן מוכח בהגהות אשר"י בשם תוס'. וע"ע שפ"א, חי' מנחת שלמה, והערות להגריש"א.
ועי' משנה ברורה (רמב. א.) שהביא ג' מאמרי חז"ל, וביאר חיוב כבוד ועונג שבת לפי שיעור יכולת האדם. וראה בשער הציון (י"ב) שהביא דברי הגר"א, וכתב שכן נקט הב"ח, אך מסיק דנראה שהכל לפי הענין.
והטור (סי' רמ"ב) כתב שהרבה פעמים נשא ונתן לפני אביו הרא"ש, אם הוא שלא מספיק לו וצריך לאחרים הוי בכלל עשה שבתך חול, עי"ש. וביאור ספק הטור יעוי' בב"ח (סק"ד), ובט"ז (סק"א).
והנה מדברי תוס' מוכח ש'עשה שבתך חול ואל תצטרך לבריות' נאמר ביו"ט כמו בשבת. וכן משמע מדברי המשנה ברורה (תקכט. יא.). אמנם יעוי' שפ"א כאן שפקפק בזה דכבוד יו"ט חמור מכבוד שבת.
<h3>דף טז.</h3>
<h4>גמ'</h4>
<b>כל מזונותיו של אדם קצובים לו מראש השנה ועד יוהכ"פ:</b>
<b>א]</b> כתב מהרש"א ח"א דאף למ"ד (ראש השנה טז.) דבפסח נידון על התבואה ובעצרת על פירות האילן וכו', היינו תבואת כל העולם אי מצלחת, אבל מזונות כל אדם פרטי נגזרין מר"ה ועד יוהכ"פ.
<b>ב]</b> גירסת הרי"ף והרא"ש "מראש השנה עד ראש השנה", וכן הגיה הב"ח כאן. וגירסא שלפנינו ביארו חי' הצל"ח ומרומי שדה דהיינו כדאמרינן (ר"ה טז.) הכל נידונין בר"ה וגזר דין נחתם ביום הכיפורים, ואף הפרנסה תלויה ועומדת בימים אלו אם ייטיבו מעשיהם. וראה עוד שמחת יו"ט.
<b>ג]</b> בגדר צורך ההשתדלות בפרנסה כיון שמזונותיו של אדם קצובין לו - יעוי' במכתב מאליהו (ח"א עמ' 187 ואילך) מאמרי בטחון והשתדלות.
<b>חוץ מהוצאת שבתות והוצאת יו"ט והוצאת בניו לת"ת:</b>
<b>א]</b> רש"י מפרש דלשבתות ויו"ט אין כלל קצבה, אלא שנותנין לו כפי שהוציא, אך השטמ"ק פירש בשם רבו דלשבתות ויו"ט יש קצבה מיוחדת, ואם מוסיף או פוחת מוסיפין ופוחתין לו מאותה קצבה. וע"ע פי' הרי"ף על עין יעקב.
<b>ב]</b> הטור (סי' תי"ט) הביא פסיקתא דקתני "חוץ ממה שמוציא בשבתות ויו"ט וראשי חדשים וחולו של מועד", וביאר הב"י דבגמ' לא קתני הוצאות ראשי חדשים די"ל שהוא בכלל הוצאות ימים טובים, וראה עוד בב"ח ומג"א, ועי' הגהות הר"ב רנשבורג עה"ג.
מיהו השטמ"ק כתב בשם הריטב"א דלאו דוקא הוצאות שבת ויו"ט, אלא ה"ה כל הוצאה של מצוה, ונקט הני דרגילי ושכיחי. אך יש לעיין שמדברי תוס' דילפי הוצאות שבת ותורה מקראי, נראה שדוקא הנלמד מקרא ולא כל הוצאה של מצוה.
<b>ג]</b> בשו"ע הגר"ז (הל' ת"ת פ"א ה"ז) כתב שהוצאות לימוד תורה לבניו הגדולים יכול לשלם ממעות מעשר וחומש, אך לא שכר לימוד עצמו. והוסיף דמ"מ מי שאינו מחשב הוצאה זו במעשר ה"ז זריז ונשכר כמו שאמרו בסוגיין כל מזונותיו של אדם קצובין חוץ מהוצאת בניו לת"ת.
<b>שאם פחת פוחתין לו ואם הוסיף מוסיפין לו -</b> הקשו הראשונים הא אמרינן (שבת קיח. פסחים קיג.) "עשה שבתך חול ואל תצטרך לבריות". ותירצו תוס' בפסחים שם ותוס' ר"פ כאן, דהתם כשצריך לבריות, והכא כשיש לו משלו. ודעת תוס' בסוגיין (סוף טו:) בזה תליא בגירסאות בדבריהם.
וראה משנה ברורה (רמב. א.) שהביא ג' מאמרי חז"ל בענין חיוב כבוד ועונג שבת, וביאר שהן ג' כתות בני אדם כל אחד כפי יכולתו.
<b>מאי משמע דהאי חק לישנא דמזוני הוא דכתיב ואכלו את חקם וגו' מר זוטרא אמר מהכא הטריפני לחם חקי -</b> צ"ב למה שבק מר זוטרא קרא מדברי תורה ומייתי מדברי קבלה - מהרש"א ח"א.
וראה חי' חת"ס אמאי קרי למזונות 'חֹק'.
<b>תניא אמרו עליו על שמאי הזקן וכו' מצא אחרת נאה הימנה מניח את השניה ואוכל את הראשונה, אבל הלל הזקן מדה אחרת היתה לו שכל מעשיו לשם שמים שנאמר ברוך ה' יום יום:</b>
<b>א]</b> משמעות הגמ' שמדת הלל מעולה ממדת שמאי, ומבאר מהרש"א ח"א משום שהיא מידת הבטחון, שבוטח בקב"ה שיזמין לו נאה הימנה. וכתב הר"י מלוניל דשמאי אף שהיה בוטח בה' באמת, היה מתיירא שמא יגרום החטא, כמו שהיה יעקב מתיירא אע"פ שהבטיחו ה'.
וראה עוד חי' חת"ס, בן יהוידע, ושמחת יו"ט.
<b>ב]</b> הא דקתני בהלל שכל מעשיו לשם שמים, מבאר השטמ"ק דשמאי ודאי היה ניכר שעושה לשם שמים, אך הוצרך לומר על הלל מפני שנראה שאינו חושש לכבוד שבת. אולם יעוי' מש"כ לפרש הפרישה (רמב. יג.). וראה עוד משך חכמה (שמות כ. יח. בסוף דבריו).
<b>ג]</b> יש לעיין היאך היה שמאי אוכל הראשונה, ואמאי לא נאסרה והוקצתה למצותה למ"ד הזמנה מילתא היא - עי' גליוני הש"ס.
<b>ד] לענין הלכה:</b>
הדרכי משה (רנ. א.) כתב בשם האו"ז דהלכה בהא כבית שמאי, כדמוכח במעשה דהקצב (שבת קיט.) שמכל בהמה היה אומר זו לשבת. והוסיף מהרש"א ח"א שבת שם, שמדתו של אותו קצב היתה גדולה משל שמאי, שהרי קצב היה ואפשר לו לסמוך שימצא אח"כ בהמה נאה הימנה, ואע"פ כן לא סמך והניח את הנאה לכבוד שבת. וגם בפירוש רש"י עה"ת (שמות כ. ח.) שהביא הא דשמאי הזקן משמע דהלכה כוותיה.
אבל הרמב"ן (עה"ת שם) נקט דהלכה בהא כבית הלל. והב"ח (רמב. י.) כתב דמשמע מדברי הטור דלא פליגי שמאי והלל, אלא שזה היה מדתו כך וזה מדתו כך, והרשות ביד אדם לאחוז כמנהג זה או זה, אך מסיק עיקר כאו"ז הנ"ל. וכן נקט המג"א (רנ. א.). וז"ל המשנה ברורה (סק"ב) "והסכימו הרבה פוסקים שגם הלל מודה שכדברי ב"ש עדיפא טפי, אלא שהיה בוטח בה' שבודאי יזמין לו לשבת מנה יפה משאר הימים, וכדי לחזק מדת בטחונו היה נוהג כן, אבל בשאר כל אדם שאין בטחונו חזק כ"כ גם הוא מודה דכשמאי עדיפא טפי, ופשיטא בדבר שאינו שכיח לקנות" וכו'. וע"ע מרומי שדה כאן.
<b>שבת נמי מתנה דעבידא לאגלויי, מתן שכרה לא עבידא לאגלויי -</b> מפרש חי' המאירי "כלומר הפרי היוצא מענין השבת והוא אמונת חידוש העולם לא עביד לאגלויי".
ובשטמ"ק משמע 'שכר' כפשוטו, וכתב שאין לאומות העולם פתחון פה על זה, לפי שהם אינם חוששין אלא לכבוד העולם הזה ושכרו. וראה עוד חידושי גאונים על עין יעקב.
<b>כל מצות שנתן להם הקב"ה לישראל נתן להם בפרהסיא חוץ משבת וכו' אי הכי לא לענשו נכרים עלה:</b>
<b>ביאור הקושיא:</b>
<b>א.</b> פירש רש"י דקושית הגמ' קאי אהא דאשכחן שחזר הקב"ה על האומות שיקבלו התורה (ריש ע"ז), וכיון שלא קבלו נענשין עלה. והקשה מהרש"ל מנלן שנענשין גם על שבת, דילמא כיון שנתנה בצינעא אכן לא נענשין עלה, ותירץ דא"כ לא ליענשו גם על כל התורה, שהיה להם פתחון פה לומר אילו נתת לנו יום מנוחה היינו מקבלים גם כל התורה, אלא שמעינן שרצה הקב"ה ליתן להם גם השבת ולא אבו שמוע כלל.
והגהות גנזי יוסף פירש כוונת רש"י דאין להענישם על כלל המצות בלא השבת, משום שהרי לא היו יכולין לקבל התורה, דהוי כגר המקבל עליו כל התורה חוץ ממצוה אחת.
מיהו מהרש"א מפרש דקושית הגמ' קאי אהא דקי"ל (סנהדרין נח:) גוי ששבת חייב מיתה, ואמאי הא לא היו יודעים דאיכא מצוה בשמירת שבת.
ומהר"ם שיף תמה עליו הלא מ"מ היום כבר יודעים דאיכא מצות שבת. והוא מפרש דהקושיא על גר דלא יענש על השבת כיון שאין מצווין רק אומה ישראלית לבד, וצ"ב.
וראה עוד חי' הצל"ח, בן יהוידע, יד דוד, שמחת יו"ט, ופי' עץ יוסף ועיון יעקב על עין יעקב.
<b>ב.</b> בעיקר דברי רש"י - משמעות דבריו שנכרים נענשין על שאין מתגיירין ואין מקיימין תורה ומצות, והנה ביבמות מח: איתא דעת אחרים דגרים בזמן הזה מעונין ויסורין באין עליהן מפני ששהו עצמם להכנס תחת כנפי השכינה, ובהגהות אהל משה אכן ציין לסוגיין דעכו"ם נענשין על שלא קבלו התורה, עי' בדבריו. אולם הגהות ריעב"ץ שם תמה היכן מצינו שבני נח מוזהרים לקבל תרי"ג מצות, ופירש כוונת הגמ' שם מפני ששהו ולא נזדרזו משעה שהסכימו וקבלו עליהם להכנס תחת כנפי השכינה דהוי כקבלה בפה כדקי"ל לענין צדקה. (הרה"ג רב"מ שפירא שליט"א).
<b>דאמר רשב"ל נשמה יתירה נותן הקב"ה באדם ערב שבת ולמוצ"ש נוטלין אותה הימנו:</b>
<b>א] המקור לנשמה יתירה:</b>
עי' בפירוש ר"ח דמהאי קרא גופיה דמייתי בסמוך "וביום השביעי שבת וינפש" שמעינן לנשמה יתירה, וז"ל "שנאמר כי ששת ימים עשה ה' את השמים ואת הארץ וביום השביעי, כלומר כל שנבראו בעולם להתענג מהן נשמתן ביום השביעי נבראו ומתרווחות ומתגדלות בשבת", וביאר דבריו בחי' מנחת שלמה שהעונג הרוחני נברא בשבת של ימי בראשית, ולכן מתחזקת ומתגדלת הנשמה בשבת, דבכל יום מתחזקים ומתגדלים הברואים שנבראו בו.
האבן עזרא (בראשית ב. ג.) פירש קרא דהתם "ויברך אלוקים את יום השביעי" וז"ל "ברכה תוספת טובה, וביום הזה תתחדש בגופות דמות כח בתולדות, ובנשמות כח ההכרה והשכל".
דעת זקנים וכן בעל הטורים (שמות לא. יז.) כתבו דסופי תיבות דקרא "וביום השביעי שבת וינפש" הוא 'שתים', רמז לנשמה יתירה.
<b>ב] מהו 'נשמה יתירה':</b>
לשון רש"י "רוחב לב למנוחה ולשמחה ולהיות פתוח לרוחה, ויאכל וישתה ואין נפשו קצה עליו". ובתענית כז: פירש רש"י על זו הדרך "נשמה יתירה - שמרחיבים דעתו לאכילה ושתיה". וכתב גליוני הש"ס כאן דהיינו טעמא דלא אודעינהו שבת לעכו"ם, משום דלא שייך אצלם אכילה של קדושה כי אכילתם מוגשמת.
והשטמ"ק כתב "חל עליו שפע אלוקי ושכל יותר לעסוק בתורה ולעיין במעשה ה'". וכעי"ז איתא בספורנו (שמות לא. יז.), ובדברי האבן עזרא שהבאנו לעיל. וע"ע מש"כ חי' המאירי כאן.
ובשו"ת הרשב"א (ח"ז סי' שמ"ט) כתב שימי השבוע נפעלים כפי תחילת ימי הבריאה, וכשנגמרה מלאכת הבריאה עמד העולם על בריאותו ושלימותו בשבת, וזהו הנשמה יתירה שיש בשבת, ובצאת השבת חוזר השבוע כבתחילתו ונפש האדם נחלשת כיום ראשון דבריאת העולם.
וראה עוד בדברינו בהקדמה לספר זה.
<b>ג] האם יש ביו"ט נשמה יתירה:</b>
כתבו תוס' לקמן לג: (ד"ה כי הוינן) דמברכים על בשמים במוצ"ש משום דאז מפסיד הנשמה יתירה וצריך לישב דעתו עליו, וביום טוב דאין נשמה יתירה אין מברכין, וכשחל יו"ט במוצ"ש כיון שיש מאכלים חשובים, מיישב דעתו בלא ריח בשמים.
ובשו"ת הרשב"א (ח"ז סי' שמ"ט) כתב שביו"ט אין נשמה יתירה, הן כפי ביאורו [לעיל אות ב'], והן למפרשים שנשמה יתירה הוא המנוחה והעונג שיש בשבת ובמוצ"ש שנכנס לימי הטורח והעינוי צריך להשיב נפש בבשמים, משא"כ ביו"ט שגם בו יש טירחה דהא מותר באוכל נפש, הלכך ליכא נשמה יתירה וא"צ במוצאי יו"ט לבשמים.
מיהו בפירוש רשב"ם (פסחים קב: ד"ה ושמואל אמר) כתב דביו"ט איכא נשמה יתירה, ומהאי טעמא אין מברכין אבשמים במוצ"ש שחל ביו"ט. ותוס' שם (ד"ה רב אמר) תמהו עליו א"כ אמאי לא תקנו בשמים במוצאי יו"ט, ומסקי כשיטתם לקמן לג:, אמנם המרדכי פרק ערבי פסחים (ריש הלכות הסדר) נקט נמי דביו"ט איכא נשמה יתירה. וראה עוד בדברינו בהקדמה לספר זה.
<b>עושה אדם תבשיל מערב יו"ט, אמר אביי לא שנו אלא תבשיל אבל פת לא:</b>
<b>במחלוקת הראשונים אי בעי פת כדי לאפות:</b>
במתני' ריש פירקין (ד"ה ובית הלל) הבאנו מחלוקת ראשונים אם כדי לאפות בעי עירוב בפת, ולסוברים שבכל גווני אין צריך אלא תבשיל ניחא מימרא דאביי הכא, והסוברים שבעי פת יפרשו דאביי מיירי היכא שאין רוצה אלא לבשל ולא לאפות - עי' תוס' לקמן יז: ד"ה אמר רבא.
אך צ"ע לשיטה זו דבעי תבשיל לתבשיל ופת לפת, מאי קאמרה הסוגיא דבפת לא מערבין משום דלא מלפתא או משום דשכיחא, הרי לא מערבין בפת משום דלתבשיל בעינן תבשיל, וכעי"ז הקשו הרשב"א והר"ן לקמן יז:, אמנם מדברי חי' המאירי כאן, וכן מדברי בעל המאור בקצרה מבואר דהיא גופה טעמא, דהא דלתבשיל בעינן דוקא תבשיל לפי דמידי דמלפת או מידי דלא שכיח בעינן, ופת ודייסא שכיחי ולא מלפתי ולא מהני לתבשיל, ומ"מ תבשיל נמי לא מהני לפת ודייסא.
וכתב המאירי דלשיטה זו מצי נמי אביי למימר "לא שנו דאופין אלא על הפת אבל תבשיל לא", אלא דמתרי טעמי לא קאמר הכי, עי' בדבריו.
וראה עוד מש"כ בזה הפני יהושע, ראש יוסף, שפ"א, אבני נזר (או"ח סי' ת'), שמחת יו"ט, וחי' מנחת שלמה.
<b>מאי שנא פת דלא אילימא מידי דמלפת בעינן וכו' אלא מידי דלא שכיח בעינן:</b>
<b>א]</b> להלכה קי"ל כלישנא דמידי דמלפת בעינן, וחקר בחי' הצל"ח האם להאי לישנא הכל תלוי במידי דמלפת, או דבעינן נמי מידי דלא שכיח אלא מוסיף עלה דבעי נמי מידי דמלפת, עי' שנקט דלא בעי מידי דלא שכיח. וראה עוד בדברינו על רש"י ד"ה ופת.
<b>ב]</b> בשו"ע (תקכז. ה.) איתא שעושה עירוב תבשילין מתפוחים מבושלים, והוסיף הרמ"א דהוא הדין שאר פירות מבושלים. וכתב המשנה ברורה (סקי"ח) דדוקא אם מנהג המקום ללפת בהן את הפת.
ולענין תפוחי אדמה או קטניות מבושלים - עי' שער הציון (אות כ"ב). ולענין תבשיל הראוי ליקח בזמנינו - יעוי' בפסקי תשובות (תקכז. ז.).
<b>דאמר ר' זירא הני בבלאי טפשאי דאכלי נהמא בנהמא -</b> "לכך קרי להו טפשאי לפי שמפסידין ברכת מיני מזונות שהיה להם לברך, בשביל שהם אוכלים פת עם פת לפוטרו" - תוס' חכמי אנגליה.
<b>עדשים שבשולי קדרה סומך עליהן משום ערובי תבשילין וכו' שמנונית שע"ג הסכין גוררו וסומך עליו משום ערובי תבשילין:</b>
<b>א] האם לכתחילה:</b>
כתב הקרבן נתנאל (אות ט') בשם מהרש"ל (ביש"ש סי' ח') מדלא קתני 'מערבין' לכתחילה, משמע דאינו אלא היתר לסמוך עליו בשעת הדחק שאין מצוי לו תבשיל אחר או שהשעה עוברת, אבל לכתחילה ביזוי מצוה הוא.
וכן דקדק הב"י (תקכז. ו.) מדברי המרדכי (סי' תרע"ג), אך כתב הב"י דלא משמע הכי מפשטא דמילתא, אלא לכתחילה נמי סומכין על עדשים שבשולי קדרה ושמנונית הסכין היכא שאין לו תבשיל אחר. [הט"ז (סק"ז) העיר עליו דאף המרדכי ס"ל הכי, דהא כה"ג הוי כדיעבד].
והב"ח כתב טעם אחר לאסור לכתחילה, משום שלא נתבשל לשם עירוב, ומצוה מן המובחר לעשות תבשיל לשם עירוב.
וראה עוד בט"ז הנ"ל, וביאור הלכה (ד"ה עדשים), ושלמי תודה (יו"ט סי' לג. א.).
<b>ב] האם דוקא בישלן בערב יו"ט:</b>
הטור (תקכז. ו.) הביא דיש אומרים שמהני לסמוך על עדשים אלו ושמנונית הסכין דוקא אם בישלן בערב יו"ט, ולא ג' או ד' ימים קודם לכן. אך דעת הטור דבכל ענין שרי. וביאר הב"ח שנחלקו בדברי רש"י שסומך עליהן <b>מערב יו"ט</b>, דהאי יש אומרים ס"ל שכוונתו לאפוקי בישל קודם ערב יו"ט, אך הטור נקט שכוונת רש"י לאפוקי רק בישל ביו"ט עצמו. וכן איתא במרדכי (סי' תרע"ג) בשם הר"י שכן כוונת רש"י.
<b>ג] מדוע הוזכר 'גוררו' רק גבי שמנונית דסכין:</b>
לכאורה נראה שרק גבי שמנונית הצריכו לגוררה לפי שבטלה לסכין ואין בה חשיבות אלא א"כ גררה. מיהו בהגהות טל תורה דייק מדברי רש"י סברא אחרת, דגבי סכין בעינן גרירת השומן מערב יו"ט כדי שלא יפגם בלינת לילה ע"ג הסכין, אך גבי עדשים שבשולי קדרת חרס א"צ גרירה דלא יפגמו.
ברם במשנה ברורה (תקכז. כ.) משמע דגם עדשים שבשולי קדרה צריך לגוררן כדי לסמוך עליהן. וצ"ע דלא נזכר כן בגמ' אלא לענין שמנונית שע"ג הסכין. מיהו בהר"י מלוניל וחי' המאירי משמע דגרסי 'גוררו' גם גבי עדשים. וע"ע שלמי תודה (יו"ט לה. ג.).
<b>וה"מ דאית בהו כזית -</b> צ"ב פשיטא דבעינן כזית כשיעור כל עירובי תבשילין. ואולי י"ל דכאן יש דין מיוחד דצריך שיהא כזית מהעדשים לבדן ולא מהני להשלים ע"י דבר אחר, דאי ליכא בהו כזית לא חשיבי ובטלי לגבי הקדרה - ברכת אברהם.
<b>דגים קטנים מלוחים אין בהם משום בשולי נכרים:</b>
<b>א] טעם הדין, והאם מליחת נכרי אוסרת:</b>
רש"י ותוס' ושאר ראשונים פירשו הטעם דכיון שנאכלין ע"י מלחן חיים לא מהני להו בישול הנוכרי. אבל הר"ח פירש דמליחתן היא בישולן, והנוכרי לא בישל כלום כי כבר מבושלין הן.
ונראה דהנה בע"ז לח: פליגי חזקיה ור' יוחנן אם במליחת נוכרי יש משום בישולי נוכרי, ורש"י נראה דנקט עיקר שאין במליחה משום בישול, ולכן פירש טעמא דהכא משום שנאכלין כמות שהן חיין, אבל הר"ח פירש גם אליבא דמ"ד דמליחה חשיבא בישול, לכך פירש דמליחתן היא בישולן, ולשיטה זו צ"ל דדגים מלוחים דהכא מיירי שכבר נמלחו ע"י ישראל, וכ"כ תוס' בע"ז לח. ד"ה דגים קטנים.
והנה השפ"א הביא שבמדרש פסיקתא זוטרתי איתא שמליחת נוכרי אוסרת. אמנם הרא"ש כאן (סי' ה') פסק להלכה דמליחת הנוכרי אינה אוסרת, וכן דעת חי' בן הרמב"ן, וכ"כ הרשב"א, והביא דבריו הב"י (יו"ד קיג. יב.), וביאר שלענין בישולי נוכרים קי"ל דמליח אינו כרותח, אך כיון שהוכשר לאכילה שוב אין בצליית הנוכרי איסור.
ותוס' חכמי אנגליה כתב דהא דקי"ל מליח הוא כרותח היינו כשנמלח יותר מדאי. ולפי"ז אם נמלח יותר מדאי ע"י נוכרי אסור.
<b>ב] מליחה לענין עירובי תבשילין, ולענין חיוב שבת:</b>
לענין עירובי תבשילין האם מהני מליחה ליחשב תבשיל, או דגם התם אמרינן דמליח אינו כרותח - משמע בגמ' דדוקא אם חזר וצלאן סומך עליהן משום עירובי תבשילין, הא ע"י מליחה גרידא לא, וכן משמע בברייתא לקמן ע"ב שהזכירה צלי כבוש שלוק ומבושל ולא הזכירה מליח, וכן משמע מדברי רש"י לקמן ע"ב (ד"ה קולייס האספנין), ועי' בדברינו על רש"י שם. וכן פסקו הטור ושו"ע (תקכז. ה.), ועי' קרבן נתנאל (אות י') שהוא דלא כדעת החכם צבי (סי' ק"ל). וראה עוד מרומי שדה כאן, וכן לקמן ע"ב בחי' הצל"ח, ראש יוסף, ושמחת יו"ט.
ולענין בישול ע"י מליחה בשבת: עי' ר"ן בע"ז (לח: בדפי הרי"ף) שנחלק עם הרמב"ן, וראה עוד פרי חדש (יו"ד סח. יח.), שער המלך (חמץ ומצה ה. כד.), נודע ביהודה (תניינא יו"ד סי' כ"ג), מנחת חינוך (מוסך השבת אופה סק"ט), ואבני נזר (יו"ד סי' פ"ח).
<b>א"ר יוסף ואם צלאן נכרי סומך עליהם משום ערובי תבשילין:</b>
הנה הכא מיירי לכאורה כשמבשל הנכרי בבית ישראל, דהא ישראל סומך עליהן משום עירובי תבשילין, וא"כ משמע לכאורה דאיסור בישולי נוכרים קיים גם בבית ישראל, וכשיטת ר"ת בתוס' ע"ז (ריש לח.) ודלא כשיטת הראב"ד שם.
מיהו בספר המכתם כתב דיש שלא גרסי "ואם צלאן נכרי", אלא "ואם צלאן" סתם, וכן הגירסא בתוס' בע"ז שם (ד"ה דגים קטנים), וכן משמע גירסת הר"י מלוניל כאן.
ולגירסא שלפנינו מבאר הר"ן ושאר ראשונים דהחידוש הוא שאף שכלפי בישולי נכרים לא חשיב בישול כיון שהיו ראויין כבר קודם לכן לאכילה מחמת מליחתן, וטעם איסור בישולי נוכרים משום קירוב הדעת וזה לא שייך בדבר שראוי לאוכלו בלאו הכי, משא"כ לענין עירובי תבשילין מהני דסוף סוף חל עליו שֵם תבשיל ע"י הבישול.
ולגירסת התוס' בע"ז וספר המכתם דל"ג 'נכרי', צריך לפרש גם על דרך זה, דקמ"ל אף שכבר היו ראויין לאכילה מחמת מלחן, מ"מ מהני הצליה ליחשב תבשיל לעירובי תבשילין, דהא במליחתן לא סגי לעירובי תבשילין.
וראה עוד חי' הצל"ח, ובספר הליקוטים על הרמב"ם (יו"ט ד. ו.) בשם הבנין שלמה. [ועי"ש בענין השמטת הרמב"ם ושו"ע לדין זה].
<h4>רש"י</h4>
<b>ד"ה לא נענשו נכרים - ואנן אשכחן שחזר הקב"ה להענישן על התורה ועל המצות -</b> עי' בדברינו בגמ' ד"ה כל מצות.
<b>ד"ה נשמה יתירה - רוחב לב למנוחה ולשמחה וכו' -</b> עי' בדברינו בגמ' ד"ה דאמר רשב"ל.
<b>ד"ה ופת לא מלפתא - הלכך לא מוכחא מלתא היא שהרי בכל יום יש לחם -</b> אין הכוונה דפת שכיח, דהא מקשינן "והא דיסא נמי לא מלפתא" אע"ג דהיא לא שכיחא, אלא פירש מהרש"א שעשוי ליום חול ולא עשוי לשבת כדבר המלפת, והכי נמי דיסא.
מיהו בתוס' חכמי אנגליה הניחו פירוש רש"י בתמיה. וע"ע חי' הצל"ח, ושמחת יו"ט.
והנה המג"א (תקכז. ב.) וא"ר למדו ממשמעות רש"י שצריך להקפיד על דבר שאין רגיל לאוכלו בכל יום, אך שער הציון (תקכז. כג.) כתב דלא משמע הכי בגמ' ושו"ע שהתירו לערב בעדשים, והרמב"ם פסק שמערבין בביצים, אלא כוונת רש"י רק לאפוקי לחם וכיו"ב שאוכלין לשבוע ולא ללפת הפת שהכל אוכלין אף בחול, משא"כ שאר דברים שבאין ללפת שאין הכל אוכלין בחול פיתן בלפתן. וכ"כ הנשמת אדם (כלל ק"ב אות ב').
<b>ד"ה סומך עליהם - מערב יו"ט לשם ערוב -</b> עי' בדברינו בגמ' ד"ה עדשים, אות ב'.
<b>ד"ה אין בהם - דכיון שנאכל כמו שהוא חי אינו בשול דלא אהני מידי -</b> עי' בדברינו בגמ' ד"ה דגים קטנים, אות א'.
<h4>תוס'</h4>
<b>ד"ה איזהו חג - פרש"י שהלבנה אינה נראית, וקשה לפי' זה וכו' -</b> עי' רש"ש דנראה שרש"י יישב זאת, וע"ע מגיני שלמה.
<b>וי"מ מתכסה שאין מזכירין אותו במוסף דר"ה:</b>
<b>טעם שאין מזכירין דראש חודש בראש השנה [ואף לר"ת אין מזכירין בהדיא 'ובראשי חדשיכם']:</b>
<b>א.</b> בתוס' ר"ה ח: (ד"ה שהחדש) כתבו דאל יבא חייב דהיינו קרבן ראש חודש [דאיתא בשבועות ט. "אמר הקב"ה הביאו כפרה עלי שמעטתי הירח"] ויכפר על הזכאי.
<b>ב.</b> תוס' ר"פ כאן פירש בשם ר"ת משום דנפקא חורבה, שבני הכפרים הבאין לעיירות יהיו סבורים שהוא כשאר ראש חודש שמונים לחודש מיום השני, ויהיו מונים י' ימים שבין ר"ה ליוהכ"פ מיום השני. וכעין זה כתבו תוס' עירובין מ. (ד"ה זכרון) בשם גאונים קדמונים, והוסיפו דאתי לזלזולי ביו"ט ראשון של ר"ה לומר דהשני עיקר. אמנם הר"י בתוס' שם דחה פירוש זה.
<b>ג.</b> חי' הרא"ה כאן כתב שאין מזכירין ראש חודש בר"ה מתוך מעלת היום דקם ליה בדרבה מיניה. והנה בתוס' סוף ר"ה (לה.) משמע שיכול להזכיר מוסף ראש חודש בר"ה אלא שאין צריך, ולכאורה יתכן רק כפירוש הרא"ה הנ"ל.
<h3>דף טז:</h3>
<h4>גמ'</h4>
<b>אמר ר' אבא ערובי תבשילין צריכין כזית:</b>
<b>א] השיעור לכתחילה:</b>
כתב המשנה ברורה (תקכז. ח.) בשם השל"ה, דמשום הידור מצוה יקח לחם שלם, וחתיכת בשר או דגים חשובה. וכתב הרמ"א (תקכז. ג.) עפ"י האו"ז בשם הירושלמי, דיש מצריכין שיעור פת לכתחילה כביצה, וכן נוהגין.
<b>ב] עירוב בזית ממש:</b>
בספר שלמי תודה (יו"ט לה. ד.) נסתפק אם אפשר לערב בזית אחד ממש, דאמנם מצד עצם השיעור אין בו כזית דהגרעין אינו ראוי לאכילה, אך מ"מ הוה בריה וחשיב, ומצינו לענין ברכה אחרונה דבשו"ע (או"ח רי. א.) הביא יש מסתפקים לומר שמברכין ברכה אחרונה על בריה אף שאין בו כזית משום דחשיב, עי' בדבריו.
<b>ג] מאי שנא שיעור עירובי תבשילין מעירובי חצירות:</b>
הנה לענין עירובי חצירות בעינן כגרוגרת לכל אחד (עירובין פ:), וביאר חי' מנחת שלמה דלסוברים דכגרוגרת גדול מכזית י"ל דכיון דעירובי חצירות הן כעין קנין בעינן שיעור יותר חשוב. ולסוברים דכזית גדול מכגרוגרת י"ל דעירובי חצירות הן משום איסור הוצאה לפיכך בעינן להתיר כשיעור הוצאה, משא"כ עירובי תבשילין שהן צורך סעודה בעינן שיעור אכילה שהוא כזית.
<b>תנן וכו' שייר ממנו כל שהוא סומך עליו לשבת מאי כל שהוא לאו אע"ג דליכא כזית, לא דאית ביה כזית:</b>
<b>א]</b> למסקנא דאף בנשתייר כל שהוא בעינן מיהא כזית, צ"ב מאי קמ"ל, הא אפילו בתחילתו בעי כזית. ופירש חי' הרא"ה דס"ד כיון שקרא שם עירוב תבשילין על ככר גדול בעינן שיהא כולו קיים. וכן פירשו הרש"ש וחי' הצל"ח, עי' בדבריהם.
<b>ב]</b> מדברי הרע"ב בפירושו למשנה משמע דהאי 'כל שהוא' ממש, ותמה עליו התוס' יו"ט מהגמ' דהכא, ועי' מש"כ לישב הגהות חשק שלמה (לעיל טו:).
<b>ת"ש תבשיל זה צלי ואפילו כבוש שלוק ומבושל:</b>
<b>א]</b> יש לעיין כיון דעיקר עירובי תבשילין תקנו בתבשיל, הוה ליה למימר איפכא "תבשיל זה מבושל, ואפילו צלי כבוש ושלוק" - עי' חי' הצל"ח.
<b>ב] מבושל רק כמאכל בן דרוסאי:</b>
המקור חיים (סי' תקכ"ז) נסתפק אם כשר לעירוב, והפמ"ג (במשב"ז סק"ו) נקט בפשיטות שאינו מועיל כיון שנאכל רק ע"י הדחק. ויש לעיין דלכאורה תלוי דין זה במחלוקת הראשונים מהו 'שלוק' - עי' בדברינו על רש"י ד"ה שלוק.
<b>ג] מליח כרותח לענין עירוב תבשילין:</b>
הברייתא השמיטה 'מליח', וש"מ דמליח אינו כרותח לענין עירובי תבשילין, ועי' קרבן נתנאל (אות י') שנחלק בזה על החכם צבי (סי' ק"ל). וראה עוד חי' הצל"ח, ראש יוסף, מרומי שדה (סוף ע"א), ושמחת יו"ט. ועי' בדברינו לעיל ע"א ד"ה דגים קטנים, אות ב'.
<b>ד] טעם השמטת הטור ל'כבוש':</b>
כתב הב"י (תקכז. ה.)<b></b> דאפשר טעמו משום דס"ל שכבוש הוא לאו דוקא בחומץ, אלא כל ששהה יום אחד בלח, וא"כ דגים מלוחים נמי 'כבוש' איקרי, וכיון דקי"ל שאין מערבין בהן במלחן בלבד ללא בישול, הוא הדין דנדחה נמי ההיא דמערבין בכבוש.
והב"ח כתב דהנה הרמב"ם (יו"ט ו. ד.) כתב דמערבין גם במעושן, והטור שלא הזכיר כבוש וגם לא מעושן, נקט רק תבשילין שנתבשלו ממש אצל האש דשכיחי אצל כל אדם.
<b>תחלתו וסופו אין לו שיעור מאי לאו אין לו שיעור כלל, לא אין לו שיעור למעלה אבל יש לו שיעור למטה -</b> מהר"ם שיף הקשה דלפי"ז לא מדוקדק הא דקתני "תחלתו וסופו אין לו שיעור". וחי' הצל"ח הוסיף להקשות מאי קמ"ל שאין לו שיעור למעלה, ומאי ס"ד שלא יוכל להוסיף כמה שירצה, עי' מש"כ לישב שתי הקושיות. ובחזון יחזקאל (תוספתא ריש פ"ב) כתב דהחידוש שאפילו לאחר שהניח כבר העירוב יכול להוסיף עוד, ואפילו נאכל מה שהניח תחילה, יכול לסמוך אם נשתייר כזית ממה שהוסיף. ובחי' מנחת שלמה נסתפק אם יכול אדם לומר כל מה שיש לו יהא לעירוב, דאפשר כיון שנראה כמשקר לא יועיל כלום.
וראה עוד חי' בית מאיר, שפ"א, בן יהוידע, ושמחת יו"ט.
<b>אר"ה אמר רב ערובי תבשילין צריכין דעת, פשיטא דעת מניח בעינן וכו':</b>
<b>מהו 'דעת מניח', ומאי קמ"ל:</b>
הנה מסקינן דדעת מניח בעינן ולא דעת מי שהניחו לו, וא"כ צ"ע מאי קמ"ל רב הונא, פשיטא דדעת מניח בעינן, וכי איך אפשר לעשות עירוב תבשילין בלא דעת. ופירשו הראשונים (ר"ח, רא"ש סי' ו', הר"י מלוניל, חי' הרא"ה, חי' המאירי, שטמ"ק, וכ"ה בטור ושו"ע תקכז. ט.) דבעינן דעתו שיתכוין לערב ולהוציא אחרים בעירובו.
מיהו צ"ע הלא קי"ל שצריך המערב לאחרים לזכות ע"י אחר, א"כ פשיטא דאיכא דעתו. אכן בפי' ר"ח ובמאירי איתא שצריך לזכות ולומר בפה 'לפלוני ולפלוני אני מערב', ואולי היא גופה קמ"ל שצריך לזכות לאחר ולכך צריך לומר בפה. וכן משמע בהר"י מלוניל והשטמ"ק.
ובמשנה ברורה (תקכז. ל.) עמד בזה, ותירץ דנקט שצריך דעת להיכא שמוציא בסתם, דלא מהני אלא לבני אדם הנכללים מסתמא בלשונו, דהיינו מי שהוא בתוך תחום העיר. ובחי' מנחת שלמה כתב דמיירי כגון שבלאו הכי כולם שותפין במאכל זה וא"צ להקנות, קמ"ל דמ"מ צריך שיכוין בדעתו עבורם ודלא כעירובי חצירות.
מיהו בפי' רש"י איתא כפשוטו, שצריך שידע לעצמו שלשם כך נעשו, וצ"ב. וכתב שער הציון (אות מ"ד) דמשמע כוונתו שצריך שתהא הכנת התבשיל גופיה לשם עירוב. והנה סברא כזו נקט הב"ח (סק"ו) דלכתחילה בעי שיתבשל לשם עירוב ולמצוה מן המובחר [עי"ש ביאור הלכה ד"ה עדשים], אך לפירוש שעה"צ ברש"י נמצא דהוא מדינא.
עוד יש לפרש [עפ"י פירוש קמא במשנה ברורה הנ"ל], דלא איצטריך רב הונא לגופיה לאשמעינן דדעת מניח בעינן, אלא קמ"ל לאפוקי דלא בעינן דעת מי שהניחו לו.
<b>דעת מי שהניחו לו בעינן או לא -</b> הקשו תלמיד הרמב"ן והשטמ"ק פשיטא דלא בעינן דעת מי שהניחו לו, דהא זכות הוא וזכין לאדם שלא בפניו. ותירצו בשם שאלתות דרב אחא דכיון שעירובי תבשילין לא בעינן כזית לכל אחד לא חשיב זכות.
אך כתב השטמ"ק שהריטב"א הקשה ע"ז הרי זוכה בכך שיוכל לתקן צרכיו לשבת. ופירש הריטב"א דכיון שאין העירוב אלא להיכירא [לכבוד שבת או יו"ט כפלוגתת אמוראי לעיל טו:], ס"ד דבעינן שידע הזוכה מבעוד יום, דאל"כ לא הוי היכרא. וראה עוד תולדות יעקב בדקדוק פי' רש"י בזה.
<b>ת"ש דאבוה דשמואל מערב אכולה נהרדעא ר' אמי ור' אסי מערבו אכולהו טבריא:</b>
<b>א] על ידי מי אפשר לזכות:</b>
בעירובין דף פ. בעי רב נחמן המערב עירובי תבשילין לאחרים צריך לזכות להם או לא, ומסקינן דצריך לזכות, והביאו דין זה הרי"ף והרא"ש כאן.
והתם במתני' עט: מפרש כיצד מזכה שיתופי מבואות, ע"י בנו ובתו הגדולים, ועבדו ושפחתו העברים, ואשתו, מפני שיש להם יד בפני עצמן לזכות. אמנם עי' ברא"ש כאן (סי' ו') שנקט דעל ידי אשתו א"א לזכות לפי שידה כיד בעלה, וגבי עירובי חצירות מוקמינן בנדרים פח: כגון שיש לה בית לעצמה באותה חצר דמיגו דזכיא לנפשה זכיא לאחריני. מיהו הר"ן פירש לדעת הרי"ף דמהני עירובי תבשילין לזכות אף ע"י אשתו, וסוגיא דנדרים אתיא כר' מאיר דאין קנין לאשה בלא בעלה, וקי"ל כרבנן דפליגי עליו. [ולפי"ז לא גרסינן בדברי הרי"ף ההג"ה שהוקפה בסוגרים].
וראה קרבן נתנאל (אות נ'), ב"ח (תקכז. ז.), משנה ברורה (סקל"ד), וחי' מנחת שלמה.
<b>ב] עירוב ע"י 'גדול העיר':</b>
השו"ע (תקכז. ז.) פסק דמצוה על גדול העיר לערב על כל בני עירו. וכתב שער הציון (ל"א) דלאו דוקא גדול העיר, אלא כל אדם יכול להקנות עירובו, ומי שיאנס יוכל לסמוך ע"ז. ובמהדו' 'דרשו' (הע' 27) הביאו בשם כף החיים שנקטו 'גדול העיר' כיון שהוא אדם מפורסם, ומי ששכח לערב יוכל לברר אצלו אם הניח עבור כל העיר.
<b>ג] עירב לעצמו ונפסד עירובו:</b>
כתב חי' המאירי דנראה דאף מי שהניח עירוב ונאכל או אבד קודם שהתחיל לבשל, יכול לסמוך על גדול העיר או על אחרים, דאמדינן דעתיה שאם יארע תקלה בעירובו רוצה הוא להשתתף בעירוב אחרים. וכ"כ הב"י (סי' תקכ"ז) בשם הכלבו, וכ"כ שו"ת הרשב"א (ח"א סי' תרפ"ג). ובספר שלמי תודה (יו"ט סי' לו. א.) ביאר בשם הגראי"ל שטיינמן שליט"א דמהני אף שהתקלה אירעה אחרי שכבר עירבו הוא וחבירו כל אחד לעצמו, לפי שתקנת עירוב היא מדרבנן, ואמרינן בדרבנן יש ברירה (לקמן לח.) והוברר למפרע שיוצא בעירוב חבירו.
והביא השלמי תודה (שם סק"ב) דהברכי יוסף (תקכז. יא.) וכף החיים (שם סקנ"ב) כתבו בשם הבית דוד דאם טעה ועירב בתבשיל שאינו ראוי כגון דג מליח, אין לו תקנה לסמוך על גדול העיר, דהא גילה דעתו שאינו חפץ בעירוב חבירו. וצ"ב מאי שנא מהניח עירוב ואבד או נאכל, עי' מש"כ בביאור הדברים.
<b>ד] האם צריך לברך, והאם צריך תבשיל בפ"ע:</b>
ביאור הלכה (תקכז. ז. ד"ה ומצוה) נסתפק כשכבר עירב לעצמו ועתה בא לערב עבור בני העיר, האם יכול לברך כיון שאין ידוע אם יוצרכו לזה. ועוד נסתפק האם כה"ג צריך תבשיל בפני עצמו או שיכול לזכות להם בתבשיל שכבר עירב בו. ועי' מש"כ בחי' מנחת שלמה.
<b>ה] האם מהני עירוב לאחרים במתנה ע"מ להחזיר:</b>
עי' בספר שלמי תודה סי' לא. א., וסי' לח. א.
<b>מכריז רבי יעקב בר אידי מי שלא הניח ערובי תבשילין יבא ויסמוך על שלי:</b>
<b>מדברי מי מוכח דלא בעינן דעת מי שהניחו לו:</b>
כתב הר"ן דעיקר הוכחת הגמ' מדר' יעקב בר אידי דהוה מכריז, ש"מ שלא היו יודעין בשעת הנחת העירוב, דאילו מאבוה דשמואל ור' אמי ור' אסי יש לדחות שהיו רגילין לכך וכבר נודע לכל אנשי מקומן, לפיכך לא היו צריכין להכריז. [ולפי"ז צריך למחוק ב' נקודות ההפסק קודם "מכריז רבי יעקב"].
ברם בעל המאור מפרש איפכא, דמייתי ראיה רק מאבוה דשמואל ור' אמי ור' אסי דהמערב לאחרים א"צ להכריז, ור' יעקב בר אידי מנהגו היה לערב לעצמו בלבד, אלא שהיה מכריז למי שלא עירב ואין לו מה יאכל יסמוך על שולחנו ויבא לאכול אצלו, ואגב עובדא אתיוה להך עובדא הכא, והא דאמרינן עלה "ועד כמה" חוזר על המעשים הראשונים, ודוגמתו איכא הרבה בתלמוד.
וחי' הרא"ה פירש כהר"ן ודחה פירוש בעל המאור. וגם מפי' הר"ח נראה כהר"ן דמדר' יעקב בר אידי מוכחא ולא משאר אמוראי.
<b>ועד כמה אמר רב נחומי ב"ז משמיה דאביי עד תחום שבת:</b>
<b>א] פירש בהדיא על הנמצאים חוץ לתחום:</b>
רש"י פירש שאין דעתו של מניח על העומדים חוץ לתחום, משמע דאם פירש בהדיא שדעתו אף על הנמצאים חוץ לתחום דמהני. וכן נקטו הרשב"א (בעבודת הקדש ש"ד ס"ב, ובשו"ת ח"ג סי' רס"ה), הים של שלמה (סי' י'), וקרבן נתנאל (אות ל'). וביארו השטמ"ק וכן הב"ח (תקכז. ו.) שכוונת רש"י דמהני רק למי שיכול לבא חוץ לתחום ע"י שעירב תחומין או ע"י בורגנין.
ברם הר"ן כתב דאפשר אפילו מפרש חוץ לתחום לא מהני, שאינו בדין שיערב אחד על כל העולם.
ובחי' הרא"ה נסתפק בזה, וכן המגיד משנה (יו"ט ו. ז.) פקפק בדבר, אמנם השטמ"ק כתב שדעת הרא"ה כפי' רש"י. וע"ע שפ"א.
והמאירי בבית הבחירה הביא בשם חכמי צרפת שיטה מקילה מכולן, דכל שיכול לבא חוץ לתחום ע"י עירובי תחומין, מועיל לו העירוב אפילו דלא פירש המערב, ולפי"ז הא דקאמר רב נחומי "עד תחום שבת" ר"ל למי שלא עירב תחומין, דס"ד דמהני לו עירובי תבשילין אף שלא יכול לבא לכאן ולאכול מהן.
להלכה - כתב הב"ח (תקכז. ו.) דנקטינן שאם כיון על אותן שחוץ לתחום ויכולין לבא ע"י עירובי תחומין, דמהני עירובו. וכ"כ הרמ"א שם (ס"ח).
<b>ב]</b> השפ"א נסתפק כשהניח עירובי תבשילין בביתו, ואח"כ נסע לעיר אחרת חוץ לתחום, האם מהני עבורו העירוב שהניח. ודעת פוסקי זמנינו בזה - יעוי' משנה ברורה מהדו' 'דרשו' בהע' 38 לסי' תקכ"ז. וראה עוד שלמי תודה (סי' לו. ג.).
<b>ג]</b> איתא בנדרים נו: דהנודר מן העיר מותר בתחומה ואסור בעיבורה, והכא ד'עיר' כולל גם תחום שבת, מפרש השמחת יו"ט דהכא תליא אם יכול לבא לעיר, וכל שהוא חוץ לתחום יכול לבא.
<b>ההוא סמיא דהוה מסדר מתניתא קמיה דמר שמואל חזייה דהוה עציב -</b> יש לעיין אמאי הוה עציב וכי לא ידע מנהגו דשמואל לערב על כל העיר, ועוד לשנה האחרת אמאי הוה עציב מאחר וכבר ידע משנה שעברה, ועוד מאי קמ"ל דהוה מסדר מתנייתא קמיה דשמואל - עי' בן יהוידע.
<b>אמר ליה פושע את לכו"ע שרי לדידך אסור:</b>
<b>א] אם פירש בהדיא שדעתו גם על הפושעים:</b>
<b>א.</b> רש"י והרשב"א [וכ"ה בשו"ת הרשב"א ח"א סי' תרפ"ג] פירשו דהכי קאמר: לדידך אסור שאין דעתי על המזידין והפושעים, משמע הא אילו דעתו אף על המזידין מהני. וכן נקט הים של שלמה (סי' ס"ו). וכן פירשו שאר הראשונים (חי' הרא"ה, הר"ן, הר"י מלוניל, חי' המאירי, בן הרמב"ן).
אמנם הוסיפו שאר הראשונים דהכי קאמר ליה כיון דגלית דעתך שאינך רוצה לסמוך על שלי, אף דעתי שלא להניח עליך. ונפקא מינה: דלרש"י והרשב"א משמע דאסור לסמוך לכתחילה על עירוב הגדול ויש לו לערב בעצמו, אלא שאם נאנס או אפילו פשע מהני כוונת הגדול עליו. ולפירוש הר"ן ושאר הראשונים יכול לכתחילה לסמוך על עירוב הגדול, אלא דהכא מיירי בפושע שלא רצה לסמוך על הגדול וגם פשע ולא עירב לעצמו, ולכך לא רצה הגדול לערב עבורו.
וכן מבואר מדברי הב"י (תקכז. ז.) שהקשה לדעת רש"י אם מהני אף במזיד כשדעת המניח עליו, אמאי קרי ליה 'פושע' כיון שיכול לסמוך על גדול העיר. ופירש דדוקא דיעבד יכול לסמוך אם עבר ולא הניח, אבל לכתחילה מודה רש"י שצריך לערב בביתו, ואם לא עירב מיקרי פושע.
<b>ב.</b> ברם לשון הרא"ש (סי' ב-ג) והטור (תקכז. ז.), דנקרא פושע ואינו יוצא בעירובו, משמע אפילו דעתו על הפושע לא מהני. והנה הב"י שם הוא דעשה פלוגתא זו בין רש"י להרא"ש, אך יעוי' שער הציון (אות ל"ז) שנקט דאפשר דלא פליגי. וראה עוד בב"י שכתב דדברי הר"ן ודאי יש לפרש דלא פליג על הרא"ש.
וראה עוד מה שהקשה הט"ז (סק"ח) לדעת הרא"ש והטור דלא מהני דעתו אף על הפושעין.
<b>ג.</b> שיטה מחודשת נקט בעל המאור, דבכל גווני מהני ליה העירוב ואף במזיד, [ובמאירי משמע לשיטה זו דאפילו מגלה דעתו שאין רוצה לצאת בעירוב לא מהני ליה], ומעשה דההוא סמיא פירש בעל המאור שהיה בא חוץ לתחום ולא מהני ליה כלל עירובי תבשילין דהך מתא, אלא דשמואל אמר ליה 'סמוך אדידי' כלומר אכול מן המתוקן עבורי, וכשנודע לו שפשע במצות עירוב אסר עליו לאכול משלו, כדאמר רב חסדא לעיל טו: "ושלחו מנות לאין לו" שלא הניח עירובי תבשילין, אבל לא למי שהיה לו להניח ופשע ולא הניח.
והמאירי ושטמ"ק דחו פירושו, דלא אמר רב חסדא לעיל אלא שאין מצוה לשלוח למי שפשע, אך לא שיש איסור בדבר.
<b>ד.</b> להלכה פסק השו"ע (תקכז. ז.) כדעת הרא"ש דלא מהני אפילו דעתו עליו, וכן נקט הב"ח שם. אמנם כתב המשנה ברורה (סקכ"ו) דאפשר בדיעבד משום שמחת יו"ט יש לסמוך על המקילין וכשיטת הר"ן ושאר ראשונים דלעיל.
<b>ב] האם דוקא שכח ב' פעמים רצופין:</b>
החיי אדם (הל' יו"ט קב. ז.) נסתפק בהא דשכח ב' פעמים מיקרי פושע, האם דוקא ב' פעמים רצופין, או אפילו עשה עירובי תבשילין בינתים ושוב חזר ושכח גם אינו יכול לסמוך על עירוב חבירו. ובספר כף החיים (תקכז. מח.) נקט דדוקא ב' פעמים רצופין, אך באופן אחר ניכר שחרד הוא לדברי חכמים אלא ששכח, וכן מסתברא דאי א"צ רצופין מהו השיעור, אטו שכח לפני כמה שנים ועירב פעמים רבות באמצע וחזר ושכח מיקרי פושע. וראה עוד פסקי תשובות (תקכז. ח.).
<b>ג] האם מהני לע"ה שאין יודע בטיב עירוב, ולת"ח שאין יודע דחייב כל אחד לערב:</b>
כתב הדרכי משה (תקכז. ד.) בשם האו"ז, דעם הארץ שאינו יודע בטיב עירוב ולא הניח עירוב תבשילין, הוה ליה כשוכח ולא מיקרי פושע ויכול לסמוך על עירוב תבשילין.
והאם ת"ח שלא יודע שחייב כל אחד להניח עירוב חשיב כאנוס, או שמא כמזיד דהו"ל כשגגת תלמוד העולה זדון - נחלקו בזה הב"ח (סק"ד) עם הים של שלמה (סי' ו'), ועי' מג"א (סק"ח).
<b>ת"ר יו"ט שחל להיות בע"ש אין מערבין לא ערובי תחומין ולא ערובי חצרות, רבי אומר מערבין ערובי חצרות אבל לא ערובי תחומין:</b>
<b>א] פירושי הראשונים בסברת ת"ק, ובמה נחלק רבי עליו:</b>
הנה במתני' עירובין לח. איתא דעת רבנן דיו"ט ושבת קדושה אחת הן, וכתב הרשב"א דלדבריהם ודאי אסור לערב ביו"ט בין תחומין ובין חצירות, דהוה כמערב בחצי היום דלא מהני. מיהו כתבו תוס' כאן (ד"ה רבי) דרבי מוכח דס"ל בעירובין דקדושה אחת היא, ואפילו הכי שרי עירובי חצירות משום דס"ל שדבר המותר לעשותו ביו"ט לא חשיב כקדושה אחת עם השבת, ולא נאסר לעשותו מיו"ט לשבת. וראה בדברינו על תוס' הנ"ל.
אמנם בסוגיא לעיל ד. מבואר דאין הלכה כת"ק דס"ל קדושה אחת הן, אלא כר' אליעזר דס"ל שתי קדושות הן, ולסברת ר' אליעזר דהכי הלכתא מצינו כמה פירושים בראשונים בטעמא דת"ק דהכא, וטעם רבי דפליג:
<b>א.</b> הנה בעירובין לח. מפרשינן אליבא דר"א דהאיסור לערב מיו"ט לשבת הוא משום איסור 'הכנה', והקשו תוס' שם (ד"ה ורבי אליעזר) מ"ט דרבי, דהא מדשרי עירובי חצירות ביו"ט משמע דלא ס"ל איסור הכנה מיו"ט לשבת, א"כ למה אין מערבין גם תחומין, ובשלמא למאן דאסר לקנות שביתה ביו"ט (לקמן יז.) ניחא, אך למאן דשרי קשיא. ותירצו דאסור לקנות עירובי תחומין משום איסור הכנה, אך ס"ל לרבי דלא שייך איסור הכנה בעירובי חצירות, כיון שביו"ט גופיה הוא מותר להוציא מחצר לחצר, ורבנן פליגי דאפילו בהא שייך איסור הכנה.
היוצא מדברי תוס' דסברת ת"ק לאסור בין עירובי תחומין ובין חצירות היא ודאי משום איסור הכנה, [וכן פירש הרשב"א כאן], אמנם סברת רבי: או דס"ל דהאיסור הוא משום מיקני שביתה וזה שייך רק בעירובי תחומין ולא בחצירות, אך יותר משמע דסברתו דאיסור הכנה גופיה שייך רק בעירובי תחומין ולא בעירובי חצירות שהוא דבר המותר ביו"ט גופיה.
<b>ב.</b> רש"י פירש טעמא דת"ק דנראה כמתקן דבר לצורך מחר, וביאר הפני יהושע דנראה שלענין עירובי חצירות הוצרך לפרש האי טעמא, דאין לפרש משום איסור 'הכנה' במותר לו היום, ולא מסתבר ליה דפליגי רבנן עליו בהא כדפירשו תוס' עירובין הנ"ל, לכך פירש"י משום דהוי כמתקן דבר, אבל גבי עירובי תחומין שפיר יש לפרש משום איסור הכנה, עי' בדבריו. ובחי' מנחת שלמה כתב שבעירובי תחומין אין זה תיקון דכנגד מה שמרויח בצד זה מפסיד שכנגדו, אלא הטעם או משום קנין שביתה או משום הכנה.
<b>ג.</b> חי' הרא"ה ובן הרמב"ן פירשו דסברת ת"ק דאסר בין עירובי תחומין ובין חצירות, משום דדמי לקונה קנין בשבת וביו"ט כדאמרינן לקמן יז. [ופליגי על סברת תוס' שם (ד"ה מאי טעמא) דסברא זו שייכא בעירובי תחומין בלבד ולא בעירובי חצירות, ועי' בדברינו על תוס' שם], ורבי סבר דעירובי חצירות לא מיחזי כקונה קנין, כיון דהוי דבר המותר לעשותו ביו"ט דהיינו הוצאה מרשות לרשות.
<b>ב] האם מהני עירוב תבשילין:</b>
כתבו הר"ן וחי' הרא"ה דאפילו עירב עירובי תבשילין בערב יו"ט לא מהני ליה להתיר לערב תחומין וחצירות ביו"ט, דאין עירוב תבשילין מתיר אלא תיקון צרכי סעודה כאפיה ובישול. אולם הגהות אשר"י הביא בשם האו"ז דאם הניח עירובי תבשילין מהני לערב חצירות ביו"ט שהוא דבר המותר ביו"ט, אך לא עירובי תחומין.
והרמ"א (תקכח. ב.) פסק דלא מהני להא עירובי תבשילין. וביאור הגר"א שם ציין דהוא פלוגתא בירושלמי. והטעם לאסור הביא המג"א כדלעיל דאין העירוב מתיר אלא צרכי סעודה. ובהגהות רעק"א שם נקט טעם אחר, דעירובי תבשילין מהני רק מה שמותר לעשות לצורך היום או שמא יקלעו לו אורחים, משא"כ עירובי חצירות ותחומין שהוא לצורך שבת בלבד, עי' בדבריו. ועי' שלמי תודה (יו"ט לז. א.), וראה עוד בדברינו במתני' לעיל טו: ד"ה ועושה תבשיל, אות ג'.
<b>רבי אומר מערבין ערובי חצרות אבל לא ערובי תחומין מפני שאתה אוסרו בדבר האסור לו:</b>
<b>מנלן לאיסור תחומין ביו"ט:</b>
פירש רש"י דדבר האסור לו היינו תחומין דאף ביו"ט אסור, והנה בסוטה כז: פליגי ר' עקיבא וחכמים אי תחומין דאורייתא, ויש ראשונים שנקטו עפ"י הירושלמי דיותר מי"ב מיל לכו"ע הוי דאורייתא [עי' בדברינו לקמן לו: ד"ה שמע מינה, אות ב'], וברש"י חגיגה (ריש יז:) וכן מדברי תוס' שם מבואר שאף ביו"ט תחומין דאורייתא, ולכאורה הא בקרא כתיב "אל יצא איש ממקומו ביום <b>השביעי</b>", וא"כ מנלן לאסור ביו"ט מן התורה. ואכן יעוי' בטורי אבן (חגיגה שם) שנקט דביו"ט תחומין דרבנן גרידא, אך שאר הפוסקים לא נקטו כן - עי' בזה פרי חדש (תצה. ג.), שו"ת חת"ס (או"ח קמ"ט קנ"ב), ובהרחבה במרחשת (ח"א סי' י'), וקהלות יעקב (ביצה סי' כ'), ובספר שלמי תודה (יו"ט סי' כ"ה).
והנה לשיטת תוס' לקמן כג. (ד"ה על גבי חרס) דביו"ט לא נאסרו אלא 'מלאכות' ולא איסורין שנאמרו גבי שבת בלאו ועשה, על כרחך דתחומין שאינן 'מלאכה' אלא ילפינן מקרא "אל יצא איש ממקומו" אין אסורין מן התורה ביו"ט, ועי' בדברינו על תוס' הנ"ל, וכן בדברינו במתני' לקמן כג. ד"ה פרתו יוצאה.
<b>ואי אתה אוסרו בדבר המותר לו -</b> פירש רש"י דטלטול חצירות ליתיה ביו"ט, ואזיל רש"י לשיטתו (לעיל יב.) דמתוך שהותרה הוצאה לצורך הותרה ביו"ט אף שלא לצורך כלל, וממילא לא בעי כלל עירובי חצירות ליו"ט. אך שיטת רוב הראשונים דלא הותרה הוצאה ביו"ט אלא לצורך מצוה, או עכ"פ לצורך קצת [עי' בדברינו לעיל יב. ד"ה דאי בית הלל, אות ב'], ולדעת הרשב"א הצריכו חכמים עירובי חצירות ביו"ט כדי לטלטל שלא לצורך, וכוונת רבי הכא פירש הרשב"א כגון בדברים שיש בהן צורך קצת, דמותר לטלטלן ביו"ט בלא עירוב. והרחבה בזה ראה בדברינו לעיל יב. ד"ה דלמא בערוב, אות ג'.
<b>אתמר רב אמר הלכה כת"ק ושמואל אמר הלכה כרבי, איבעיא להו הלכה כרבי לקולא או לחומרא -</b> צ"ע דטפי הוה ליה למיבעי על דברי רב אי הלכה כת"ק לקולא או לחומרא, דהא דברי רב נשנו קודם לשמואל, ועוד דקי"ל הלכה כרב באיסורי - עי' פני יהושע, חי' הצל"ח, שפ"א, שמחת יו"ט, והערות להגריש"א.
<h4>רש"י</h4>
<b>ד"ה שלוק - מבושל הרבה -</b> וכן פירש רש"י בברכות לח: וסוכה לו., אבל תלמיד הרמב"ן כאן פירש שאין מבושל הרבה, וכן משמע בתוס' נדרים מט.
<b>ד"ה קולייס האספנין - ונאכל כמו שהוא חי אלא שנותנין עליו חמין וזה בשולו -</b> משמע שע"י מלחו נאכל חי [כדגים קטנים מלוחים לעיל סוף ע"א דפירש"י דנאכלין ע"י מלחן חיים], אלא דלא מהני מליחה לעירובי תבשילין, רק הדחתן המשביחתן לאכילה משויא להו שֵם מבושל.
ברם ברש"י שבת קמה: (ד"ה וקולייס) משמע דמחמת רוב מלחו א"א לאוכלו בלא הדחה, הלכך הדחתו נחשבת כבישולו. ועי' משנה ברורה (שיח. לו.).
<b>ד"ה צריכים דעת - שידעו שלשם כך נעשו -</b> עי' בדברינו בגמ' ד"ה אר"ה אמר רב.
<b>ד"ה עד תחום שבת - ולעומדים חוץ לתחום לא היה דעתו של מניח עליהם -</b> עי' בדברינו בגמ' ועד כמה, אות א'.
<b>ד"ה לשנה - וראש השנה היה שאין יכול להניח ולהתנות -</b> עי' לעיל דף ו. דמניח אדם עירובי תבשילין מיו"ט לחבירו ומתנה, אך לא בשני יו"ט של ר"ה דקדושה אחת הן וכיומא אריכתא, ודלא כנהרדעי. מיהו הר"ן ושיטת ריב"ב כתבו דיש לפרש דביו"ט בעלמא היה ולא בראש השנה, וכגון שלא נזכר עד יו"ט שני של גלויות. ומהרש"ל הוסיף כגון שחלו שני הימים דיו"ט ביום ששי ושבת.
ובדעת רש"י שלא פירש כן, וגם צ"ב אמאי לא פירש כבר על פעם הראשונה ששכח ולא עירב - עי' מהרש"א, וע"ע מהר"ם שיף, פני יהושע, שו"ת חכם צבי (סי' ק"ל), חי' הצל"ח, הגהות טל תורה, שמחת יו"ט, וחי' מנחת שלמה.
<b>ד"ה לדידך אסור - שאין דעתי על המזידין והפושעים -</b> עי' בדברינו בגמ' ד"ה ההוא סמיא.
<b>ד"ה לא ערובי חצרות - דנראה כמתקן דבר -</b> עי' בדברינו בגמ' ד"ה ת"ר יו"ט, אות א'.
<b>ד"ה ואי אתה אוסרו - טלטול חצרות ליתיה ביום טוב -</b> עי' בדברינו בגמ' ד"ה ואי אתה.
<h4>תוס'</h4>
<b>ד"ה אמר ר' אבא - ערובי תבשילין בין לאחד בין למאה אינו צריך אלא כזית לכל מין ומין -</b> כלומר לבית שמאי דבעו שני תבשילין או לר' אליעזר דבעי פת ותבשיל בעינן כזית מכל אחד, אבל דעת שאר תנאים שא"צ אלא תבשיל אחד - הגהות גנזי יוסף. ואולי כוונתם לשיטת ר"ת (בתוס' יז: ד"ה אמר) דבעינן תבשיל לבשל ופת לאפות - עי' שלמי תודה (יו"ט סי' לב. א.).
<b>ד"ה דגים קטנים - ותימה דאמר במס' ע"ז וכו' כל שאינו עולה על שלחן מלכים וכו' וקאמר עלה כגון דגים קטנים -</b> מהר"ם שיף ציין שהב"י (יו"ד סי' קי"ג) תירץ בשם הרשב"א, שדגים קטנים מלוחים עולין על שלחן מלכים.
ומפי' ר"ח משמע לכאורה דהגמ' הכא מתרי טעמי אמרה דלית בהו משום בשולי נוכרים: לפי שמליחתן כבר זהו בישולן, ומשום שאינם עולין על שלחן מלכים.
<b>ד"ה קמ"ל - מכאן אנו סומכין ליקח מן הנכרים פת הנלוש מן הביצים -</b> כ"כ תוס' ע"ז לח. (ד"ה קמ"ל) בשם ר"ת, אך תוס' חולין סד. (ד"ה סימנין) כתבו דר"ת היה אוסר, והעיר בזה מסהש"ס חולין שם, וכתב דצריך להגיה באחד מהן 'ר"ח'. אמנם בתוס' ר"פ כאן איתא דר"ת לעת זקנותו אסרן, א"כ אפשר שתוס' בע"ז היה בצעירותו. וטעם שאסרן ר"ת מפרש הר"פ דמה שהתירו חכמים פת נוכרי לפי דהוי גזירה שאין רוב הציבור יכולין לעמוד בה, ובהני ודאי יכולין לעמוד. וכן נקט לאסור השלטי גבורים בשם ריא"ז.
<b>דמאי נחוש אי משום פת עצמו התירו חכמים -</b> עי' ע"ז לה:, ותוס' שם ד"ה מכלל.
<b>וא"ת והא יש לחוש שמא נלושו בביצים טרופות -</b> עי' מהר"ם, מהר"ם שיף, וחי' מנחת שלמה.
<b>ויש שמסירין השומן ואוכלין אותן בכה"ג -</b> כגירסא שלפנינו בתוס' "מסירין" כן גרסי מהרש"ל מהר"ם ומהר"ם שיף, ואף שהשומן בלוע בעיסה, צ"ל דקולפין כדי שיעור שנבלע השומן בעיסה. וגירסת מהרש"א בהדיא "ויש שקולפין".
מיהו הב"ח גרס "ויש שמתירין", כלומר שמתירין לאכול כה"ג בלא שום קליפה והסרה, וצ"ל דסברי שמדין בשולי נכרים לא אסרו כה"ג כשהקמח עיקר, ואפילו שנבלע כבר בתורת איסור בשולי נכרים, לא פלוג לאסור אלא תבשיל נכרים בעיניה או כשהתבשיל עיקר.
<b>ואותן ניליי"ש מדלא מברכין עלייהו ברכת המוציא יש בהן משום בשולי נכרים -</b> עי' מש"כ המג"א (קסח. מד.), ועל דבריו בהגהות רעק"א שם והגהות בית אפרים.
<b>ד"ה רבי אומר - תימה הא רבי ס"ל בפרק בכל מערבין דשבת ויו"ט קדושה אחת היא וכו' -</b> קושית תוס' מתבארת עפ"י דברי הרשב"א דאי שבת ויו"ט קדושה אחת הן א"כ אין מערבין בחצי היום. מיהו תוס' תירצו דמשום שקדושה אחת היא אין לאסור דבר המותר ביו"ט עצמו, וביאר בחי' רעק"א דסברי תוס' דהואיל והוצאה אינה אסורה ביו"ט, נמצא דכלפי עירובי חצירות חשיב כחול, ואינו קדושה אחת עם השבת לענין זה, ולא חשיב כמערב בחצי היום.
וקהלות יעקב (סי' י"ב) הקשה דהא שיטת תוס' גופיה לעיל יב. דרק הוצאה לצורך הותרה ביו"ט, נמצא דאף יו"ט הוא אסור במלאכת הוצאה שלא לצורך, עי' מש"כ לבאר סברת תוס' כאן, וביאור סברת תוס' בעירובין לח. לישבו מקושיות הגהת חי' רעק"א. וע"ע חידושי בתרא (אות עו-עח), וברכת אברהם.
<h3>דף יז.</h3>
<h4>גמ'</h4>
<b>אמר רבא אר"ח אר"ה הלכה כרבי ולאסור -</b> צ"ע מאי נפק"מ במאי דקאמר 'הלכה כרבי', הוה ליה למימר סתמא 'הלכה לאסור' להאי לישנא כרבי ולהאי לישנא כחכמים - עי' הגהות פורת יוסף, וחי' חת"ס.
<b>תני תנא קמיה דרבינא מקדש ישראל והשבת והזמנים א"ל אטו שבת ישראל מקדשי ליה והא שבת מקדשא וקיימא -</b> צ"ב סברת הך תנא הא שפיר מקשה ליה רבינא - עי' הגהות פורת יוסף, חי' הצל"ח, ומרומי שדה.
<b>אלא אימא מקדש ישראל והשבת והזמנים:</b>
<b>א]</b> בחי' מנחת שלמה העיר מדוע אין מזכירין בחתימה כל חג בפירוש כמו בראש חודש שחותמין "מקדש ישראל וראשי חדשים", וביאר משום שאין אנו מקדשין אלא הראש חודש ועי"ז ממילא מתקדשין המועדים, [ולכן ראש השנה שהוא בראש חודש אכן מזכירין ואומרים "ויום הזכרון", ויום הכפורים י"ל שמזכירין בהדיא משום קדושתו החמורה]. ובאופן אחר כתב לפי שכל הרגלים ענין ותוכן אחד להם שהם זכר ליציאת מצרים, לכך תקנו להם לשון כולל "והזמנים".
<b>ב]</b> הנה אם טעה וסיים ביו"ט "מקדש השבת" מבואר בשו"ע (תפז. א.) דלא יצא, מיהו דן בספר שלמי תודה (יו"ט סי' י"ז) אם יצא כשטעה וחתם "מקדש השבת ישראל והזמנים", דאף שעתה אינו שבת, מ"מ כיון שהזכיר "הזמנים", ויו"ט איקרי נמי שבת אפשר שכה"ג לא חשיב כמשנה ממטבע שטבעו חכמים, עי' בדבריו.
<b>אמר רב יוסף הלכה כרבי וכדתריץ רבינא:</b>
<b>א]</b> הא דהפסיק הש"ס דיני עירוב תבשילין בברייתא זו דמיירי בנוסח התפילה, מבאר חי' הצל"ח משום דסיים לעיל "הלכה כרבי ולאסור", סמך לה הא דהכא דמסיק "הלכה כרבי וכדתריץ רבינא".
<b>ב]</b> צ"ע דרבינא בתרא הוה, ואיך קאמר רב יוסף 'וכדתריץ רבינא' והא קדים טובא. וכתב תוס' ר"פ דיש רוצים להוכיח מכאן דשני רבינא הוו. וכ"כ בחי' הרא"ה. ויעוי' בתוס' הרא"ש (ב"מ נו. ד"ה אלא רבינא) דתלת רבינא הוו.
עוד תירץ חי' הרא"ה דאפשר דתיבות 'וכדתריץ רבינא' לישנא דתלמודא הוא ולא מדברי רב יוסף. והשטמ"ק כתב שני התירוצים. והגהות ריעב"ץ נקט כתירוץ השני. וע"ע שפ"א.
<b>ת"ר שבת שחל להיות בר"ח או בחולו של מועד:</b>
<b>צ"ע שהיה לו לתלות שאינו תדיר בתדיר כמו לעיל דנקט "יו"ט שחל להיות בשבת":</b>
עי' בגליון שהביא דברי מהרש"א בשם התוס' ישנים. ותוס' חכמי אנגליה פירשו לפי שהך ברייתא מיירי בהלכות שבת לכך תני הכי. ותולדות יעקב פירש שבארץ ישראל בזמן התנאים היה יו"ט יום אחד לכן תלאו לעיל בשבת שהיא עיקר, אך ראש חודש וחול המועד שהיו יותר מיום אחד תלה בהן השבת שהיא המעט. וראה עוד הגהות ריעב"ץ.
<b>ערבית ושחרית ומנחה מתפלל שבע ואומר מעין המאורע בעבודה ואם לא אמר מחזירין אותו:</b>
<b>לא הזכיר של ראש חודש בערבית:</b>
בברכות ל: אמר רב ענן אמר רב טעה ולא הזכיר של ר"ח בערבית אין מחזירין אותו, לפי שאין בי"ד מקדשין החודש אלא ביום. והאם הוא הדין בליל שני של ראש חודש - עי' תוס' שם ד"ה לפי.
וכן כתבו חי' הרא"ה ושטמ"ק כאן דהברייתא דקתני הכא 'מחזירין אותו' לא קאי אתפילת ערבית. אולם יעוי' בחי' הצל"ח שמפרש דתנא דהכא ס"ל שחוזר אף בערבית. וכ"כ הקרבן נתנאל (אות ק').
<b>רבי אליעזר אומר בהודאה -</b> במתני' ברכות לג. אמר נמי ר' אליעזר גבי הבדלה במוצאי שבת דאומרה בהודאה, ופירשו תלמידי רבינו יונה שם דטעמו מפני שמודה לה' שזיכה אותו להכיר ולהבדיל בין קדש לחול. והעיר הרש"ש כאן דטעם זה לא שייך כ"כ הכא גבי הזכרת ראש חודש או מועד.
<b>רשב"ג ורי"ש בנו של ריב"ב אומרים כל מקום שהוזקק לשבע מתחיל בשל שבת ומסיים בשל שבת:</b>
<b>לענין הלכה:</b>
עי' רש"י ותוס' דלא קי"ל בהא כוותייהו אלא כרבי דאמר לעיל דמזכיר בחתימה את הזמן או דראש חודש.
והכס"מ (תפילה ב. יא.) כתב שהרמב"ם שהביא ברייתא זו אך נקט "ומשלים בשל שבת", מפרש דר"ל שאומר איזה ענין של שבת כמו "ישמחו במלכותך", ולא דיברה הברייתא בנוסח החתימה. וראה עוד מעשה רקח עהר"מ שם, וראשון לציון כאן.
ולענין דיעבד - עי' ביאור הלכה (תפז. יב.) שהרחיב בזה, ומסיק דאם חתם רק בשל שבת יצא, אך אם חתם רק בשל יו"ט צ"ע לדינא.
<b>אמר רחב"א אמר רב מניח אדם עירובי תחומין מיו"ט לחברו ומתנה, אמר רבא מניח אדם עירובי תבשילין מיו"ט לחברו ומתנה:</b>
<b>א] אימתי חלו שני היו"ט:</b>
מפירוש רש"י משמע דבין גבי עירובי תבשילין ובין גבי עירובי תחומין מיירי בשני יו"ט שחלו בחמישי וערב שבת, ועושה התנאי לצורך שבת, ומשמע דבעירובי תחומין לא מהני התנאי לצורך יו"ט עצמו להתיר לו ביו"ט שני אפילו לצד שהוא חול, אלא מהני ממה נפשך רק לשבת. וכן משמע מדברי תוס' כאן. ברם הרש"ש כתב שמדברי תוס' בעירובין ח. נראה שלענין עירובי תחומין איירי אף בשני יו"ט שחלו באמצע השבוע דנפק"מ ליו"ט עצמו. ובחי' הצל"ח נסתפק בזה אי רש"י נקט בעירובי תחומין אגב גררא דעירובי תבשילין, ומצדד דלענין תחומין מהני אף בשני יו"ט שבאמצע שבוע, עי' בדבריו. ובשו"ת שלו נודע ביהודה (או"ח תניינא סי' מ"ח), וע"ע שמחת יו"ט.
<b>ב] האם מערב בתנאי גם בזמן הזה:</b>
הרמב"ם (יו"ט ו. יד.) כתב שדין זה הוא בזמן שבי"ד היו מקדשין עפ"י הראיה, אבל היום דידעינן בקביעא דירחא, ויום הראשון הוא לבדו יו"ט, ויום השני אינו יו"ט מספק אלא מנהגא בעלמא, אין להתנות בזמן הזה אלא עושה הכל מערב יו"ט. ועי' במגיד משנה שהסכים לשיטתו.
אולם הראב"ד השיג על הרמב"ם שלא ראינו הגאונים הראשונים שחילקו בדבר. והר"ן (לקמן יז.) והשטמ"ק כאן תמהו הלא רבא בעל המימרא דהכא היה בזמן שיודעים בקביעא דירחא, אלא ודאי כיון שאין עושין יו"ט שני האידנא אלא משום הזהרו במנהג אבותיכם בידכם (לעיל ד:), אין לנו להחמיר יותר מהם, וכיון שבזמנם התנו ה"ה האידנא נמי שרי להתנות. ובספר הלקוטים עהר"מ הביאו לישב בשם מוהר"ז מוילנא שלשיטת הרמב"ם בימי רבא עדיין קידשו ע"י הראיה.
וראה בלחם משנה שהקשה דהרמב"ם סותר את עצמו גבי ביצה שנולדה, דאמרינן בשני יו"ט של גלויות נולדה בזה מותרת בזה, עי' מש"כ לישב. וע"ע בחי' רבינו חיים הלוי (יו"ט ו. יא.), ספר הלקוטים בשם בנין שלמה, כתבי קה"י החדשים (סי' קס"ז), אבי עזרי (עמ' קכה-קכז), חידושי בתרא (אות כז-כח), ושלמי תודה (יו"ט סי' כ"ג).
ולהלכה פסק השו"ע (תקכז. כב.) דאף בזמן הזה מערב בתנאי.
<b>ג] יש חכם בעיר:</b>
כתב בהגהות רעק"א לשו"ע (תקכז. כב.) שמדברי שו"ת חכם צבי (סי' ק"ל) נראה דאפילו יש חכם בעיר שזוכה עירובו לכל בני העיר, מ"מ יתנה ולא יסמוך על עירוב החכם.
<b>ד] האם מתנה דוקא אם יש מבושל מאתמול:</b>
כתב הר"ן בשם רבינו אפרים דיכול להתנות דוקא כשיש לו מידי דבשיל מאתמול, אבל להתנות ולבשל לכתחילה אסור, וכן נראה מהירושלמי. וראה בב"ח (תקכז. יג.) שדחה הראיה מהירושלמי.
והטור (תקכז. כב.) הביא דברי רבינו אפרים, וכתב שבעל העיטור חולק עליו, והשטמ"ק כתב גם דלא נהירין דבריו, ומג"א (סקכ"ו) כתב שהיש"ש וב"ח ופסקי מהרא"י פסקו דלא כרבינו אפרים.
<b>ה] האם מברך על עירוב מספק זה:</b>
עי' משנה ברורה (תקכז. עד.) דדעת המג"א בשם שלטי גבורים דמברך, אך דעת רעק"א בשם לחם סתרים שאין לברך. וכ"כ השטמ"ק.
<b>ו]</b> בחי' הצל"ח הקשה למה צריך להתנות בהדיא דאם היום קדש אינו עירוב, יניח עירוב בסתמא ומה בכך אם יאמר נוסח העירוב ומה איסור בזה, וכתב דמכאן ראיה לדברי הפוסקים שאפשר לערב כמה ימים קודם יו"ט, וא"כ אף אם היום קדש וא"צ לעירוב ליו"ט ושבת זו, מ"מ חל העירוב כלפי יו"ט הבא, ואין קונין עירוב ביום טוב. וראה מש"כ בהערה (22) לרשב"א מוה"ק.
<b>ומאן דאמר עירובי תבשילין אבל עירובי תחומין לא מ"ט דלמקני שביתה בשבתא לא:</b>
<b>א] מהו האיסור 'למקני שביתה':</b>
ברי"ף ורא"ש משמע שהוא איסור קנין ביו"ט, [גירסת הרי"ף 'למיקני ביתא'], ומתוך כך נקטו דעירובי חצירות שאינו קנין אלא ביטול רשות גרידא שרי.
ותוס' (ד"ה מאי טעמא) מסקי דטעמא דהכא הוא משום 'הכנה', והכי קאמר אסור למיקני שביתה ביו"ט משום דהיינו הכנה.
אולם בדעת רש"י דקדק הפני יהושע מדקשיא ליה איך התירו בעירובי תבשילין, משמע דאינו מפרש משום קנין או הכנה דלא שייך בעירובי תבשילין, אלא משום דמיחזי כמתקן, עי' בדבריו. והוא כעין שפירש רש"י לעיל טז: ד"ה לא ערובי חצרות. וראה עוד שלמי תודה (יו"ט לט. ב.).
<b>ב] לכאורה כשם שלא התירו לקנות שביתה ביו"ט אפילו מספק, הו"ל לאסור נמי לערב תבשילין מספק?</b>
רש"י תירץ דעירובי תבשילין התירו משום כבוד שבת.
ומהר"ם שיף תירץ דבעירובי תחומין דוקא אסרו, לפי שמתנה בשני הימים נמצא קונה ודאי ביו"ט, משא"כ עירובי תבשילין שבפעם אחת שמערב יתכן שהוא חול. ובדרך נוספת חילק דעירובי תבשילין עיקרן דרבנן דמדאורייתא צרכי שבת נעשין ביו"ט, ועוד דאיכא סברת 'הואיל', משא"כ עירובי תחומין חמירי שבאין להתיר איסור דאורייתא.
והפני יהושע [שהבאנו לעיל אות א'] פירש דקושיא זו דרש"י לשיטתו, אבל למפרשים דהכא משום קנין או הכנה אסרו, לא שייך זה בעירובי תבשילין, עי' בדבריו. וראה עוד אבי עזרי (יו"ט ו. יא.).
<b>ג] לענין הלכה:</b>
הנה קי"ל בהא כרבא דמהני תנאי רק בעירובי תבשילין ולא בעירובי תחומין, אך נחלקו ראשונים האם גם בעירובי חצירות אסור משום איסור מקני שביתה בשבתא. ולענין הלכה יעוי' בכל זה בתוס' ד"ה מאי טעמא, ובדברינו שם.
<b>ת"ר אין אופין מיו"ט לחברו:</b>
<b>לאפות מיו"ט ראשון ליו"ט אחרון:</b>
הנה הטעם שאין אופין מיו"ט לחבירו משום דיו"ט שני הוא כחול לגבי ראשון, אך האם מותר לאפות מיו"ט ראשון ליום השביעי שהוא נמי יו"ט דאורייתא: שער הציון (תקג. ד.) נקט מסברא דודאי שרי, אלא שהוסיף דכיון שיכול לבשלו מיום הראשון ודאי אינו מפיג טעמו, ותליא בפלוגתא לענין אוכל נפש שאין מפיג טעם אם עשאו מערב יו"ט, והכא נמי היה יכול לבשל בחול המועד לצורך יום השביעי.<b></b>
ובפמ"ג (במשב"ז תקלג. א.) נקט שאסור לעשות כן, אמנם העמק ברכה (יום טוב אות ח') דקדק מדברי רש"י (פסחים מז.) דשרי כדברי שער הציון, אך כתב שמדברי הר"ח שם בביאור "שבות רחוקה לא התירו" משמע שלא התירה התורה לאפות ולבשל מיו"ט רחוק למשנהו. ועי' פסקי תשובות (תקג. ב.), ובהרחבה בשלמי תודה (יו"ט סי' י"ז).
<b>באמת אמרו ממלאה אשה כל הקדרה בשר אע"פ שאינה צריכה אלא לחתיכה אחת, ממלא נחתום וכו' רשב"א אומר ממלאה אשה כל התנור פת וכו':</b>
<b>א] היתר ריבוי בשיעורין הוא לכו"ע:</b>
היתר ריבוי בשיעורין ביו"ט הוזכר גם לקמן כא: בדינא דב"ש שהתירו להחם חמין לרגליו אם ראויין לשתיה, ופירשו תוס' שם (ד"ה לא יחם) דאף דב"ש לא סברי "מתוך שהותרה לצורך הותרה שלא לצורך" (לעיל יב.), אית להו היתר להחם לשתיה ומרבה לרחיצת רגליו, ומבואר דהיתר ריבוי בשיעורין הוא אף למאן דלית ליה 'מתוך'.
והנה לקמן כב: איתא "ב"ש אומרים אין אופין פת עבה בפסח וב"ה מתירין", ומסקינן "מאי פת עבה פת מרובה", ופירש רש"י דפליגי בכל יו"ט ולאו דוקא בפסח, ומשום דמרבה לאפות שלא לצורך יו"ט, וסברת ב"ה דמתירין פירש"י כסברת רשב"א לקמן שהפת נאפה יפה כשהתנור מלא, וצ"ל דב"ש דפליגי ואסרי לא נחלקו על כל היתר ריבוי בשיעורין וכדמוכח ממתני' הנ"ל, אלא דסברי כת"ק דרשב"א דאסר דוקא לרבות בפת וכדפירש"י לקמן לפי שכל ככר צריכה אפיה ורדיה לעצמה.<b></b> [מיהו תוס' והראשונים שם פירשו מסקנת הגמ' בע"א ולא מיירי כלל לענין ריבוי בשיעורין].
<b>ב] א. פירושי הראשונים בסתירת סוגיות לענין ריבוי שיעורין. ב. ריבוי בשיעורין הוא דאורייתא או דרבנן בשבת וביו"ט. ג. ריבוי בשיעורין בגוף אחד ובשחיטה:</b>
<b>א.</b> הקשו הראשונים דבסוגיא מנחות סד. איבעיא חולה שאמדוהו שזקוק לשני גרוגרות, ויש ב' גרוגרות בב' עוקצין או ג' בעוקץ אחד איזה מייתינן, ומסקינן דמייתי הג' דממעט בבצירה, ומשמע הא איכא ב' בעוקץ אחד וג' בעוקץ אחד פשיטא דמייתי רק הב', ואסור לרבות בשיעורין ולהביא הג'.
ותירצו תוס' שם, וכן הרשב"א והר"ן כאן בשם הר"י, דביו"ט דוקא דקיל דהוא איסור לאו התירו ריבוי בשיעורין לצורך שמחת יו"ט, אבל בשבת דחמירא באיסור סקילה אסור.
מיהו הקשו הראשונים דבשבת גופה מצינו היתר ריבוי בשיעורין, גבי מילת תינוק דאשתפוך חמימיה דאמרינן בעירובין סח. שמותר להחם עבורו אגב אמו. ותירצו תוס' (גיטין ח: מנחות סד.), וכן הרשב"א כאן דהתם שרו לרבות ע"י נכרי דוקא. ועוד כתבו דיתכן שאפילו ע"י ישראל שרי, דאיסור ריבוי בשיעורין אף בשבת הוא מדרבנן גרידא דהא חזינן שהתירו ביו"ט, הלכך התירו גם בשבת לצורך מילה דהיא גופה דחיא שבת.
<b>ב.</b> הר"ן בסוגיין דחה בתוקף סברתם, ונקט דודאי ריבוי בשיעורין בשבת הוא איסור תורה, והוכיח כן מהסוגיא דעירובין סד. הנ"ל, והחילוק בין שבת ליו"ט: דגבי שבת היתר חילולה לחולה הוא בגדר 'דחויה', לפיכך כיון שעיקר האיסור קיים מדאורייתא אף הריבוי והתוספת כמוהו ומיתסר מדאורייתא, הלכך ודאי היתר ריבוי החמין למילת הקטן בשבת הוא רק ע"י נכרי. אך גבי יו"ט דהיתר אוכל נפש הוא בגדר 'הותרה', אף הריבוי והתוספת הוי כמותו ושרי כל שהוא בטורח אחד, ועוד דלא הצריכה תורה לשקול ולדקדק שלא יבשל אלא המצטרך בלבד.
וכתב המנחת חינוך (מוסך השבת אות ל"ט) שדברי הר"ן הם דלא כשיטת רבינו מאיר שהביא הב"י (סי' של"א) דס"ל שאף חילול שבת לצורך פיקוח נפש דחולה הוי 'הותרה'.
ונחלקו האחרונים בשיטת הר"ן - דעת המנחת חינוך (שם, וכן רחצ. יז.) שאין חייב סקילה על ריבוי בשיעורין. וכ"כ חי' חת"ס כאן דהוי כאיסור חצי שיעור. ברם האור שמח (שבת יח. א.) פליג דחייב כשאר איסורי דאורייתא.
ורעק"א בעירובין שם תמה לדברי הר"ן אמאי שרי להחם רק אגב אמו, הא בפני עצמו נמי שרי ע"י נכרי. ועי' מש"כ כאן חי' חת"ס, קהלות יעקב (סי' י"ג), וקובץ שיעורים (מח-מט). וראה עוד אבי עזרי (יו"ט א. י.).
<b>ג.</b> המנחת חינוך הנ"ל הקשה לשיטת הר"ן מהא דאיתא בחולין טו: דהשוחט לחולה בשבת מותר לבריא לאכול באומצא דא"א לכזית בשר בלא שחיטה, ובשלמא אי ריבוי בשיעורין בשבת מדרבנן י"ל דבשחיטה לא גזרו, אבל אי כהר"ן דהוי מדאורייתא יש לגזור שמא ישחוט בהמה גדולה במקום קטנה וירבה בשיעורין.
והנה לדברי הרא"ה שהבאנו בסמוך (אות ג') ודאי דלא שייך ריבוי בשיעורין בשחיטת בהמה, דהא ס"ל כל שהוא בגוף אחד לא חשיב מרבה בשיעורין, ואפילו כגון חבית מים וכל שכן כגון שחיטת בהמה. אמנם אפילו לשיטת רוב הראשונים דפליגי דבמים שייך ריבוי שיעורין נקטו האור שמח (שבת יח. א.), עמק ברכה (יום הכפורים אות ה'), וקהלות יעקב (סי' יג. ב.) דבשחיטה אין ריבוי בשיעורין בין קטנה לגדולה, דכולה חד נטילת נשמה היא ואין שיעור למלאכה זו.
ויש לעיין האם איכא ריבוי בשיעורין במלאכת הבערת אש בעץ קטן או גדול, דלכאורה תליא במחלוקת הנ"ל, דלסברת האור שמח שאין מתחשבים בשיעור גודל הדבר הנפעל אלא במהות הפעולה, וחדא נטילת נשמה היא בין קטן ובין גדול, הכא נמי הבערה חדא היא בין עץ קטן או גדול, אך לסברת המנחת חינוך יש חילוק וריבוי שיעורין בגודל הדבר הנפעל. אמנם מאידך יתכן שכל דברי האור שמח נאמרו גבי נטילת נשמה גרידא, אבל בשאר מלאכות מודה הוא שמתייחסים לשיעור גודל הדבר הנפעל, כי היכי דבבישול איכא ריבוי בשיעורין אף שבפעולה אחת הוא שופת על האש קדרה גדולה כקטנה.
<b>ד.</b> והנה עד עתה חזינן מחלוקת ראשונים: דדעת תוס' והרשב"א דאיסור ריבוי בשיעורין אף בשבת הוא מדרבנן גרידא, ודעת הר"ן דבשבת הוי איסור דאורייתא, ברם דעת הריטב"א והר"ן שהבאנו בסמוך (אות ד') דאף ביו"ט אסור מדאורייתא ריבוי שיעורין, ולא הותר אלא היכא שמשביח הפת והקדרה ע"י הריבוי.
<b>ה.</b> הנה כל הראשונים דימו דין ריבוי בשיעורין דסוגיין בבישול ואפיה לריבוי דשיעורין דקצירה בסוגיא דמנחות, ומתוך כך הוצרכו לחלק בין שבת ויו"ט וכנ"ל. אך האור שמח (שבת יח. א.) כתב לחלק [לולי דמסתפינא] בין המלאכות גופן: דבמלאכות שנעשות ונגמרות מאליהן והאדם הוא הגורם בלבד כגון אפיה ובישול, בהא אמרו דריבוי שיעורין אסור מדרבנן גרידא, ושרי גבי יו"ט וכן גבי חולה כהא דאשתפוך חמימיה, אך במלאכות שעיקר עשייתן וגמרן ע"י האדם כגון קצירה, גם ריבוי בשיעורן אסור מן התורה כהך סוגיא דמנחות גבי גרוגרות. ועי' שדן לפי דבריו בדין ריבוי שיעורין במלאכת הוצאה.
<b>ג] מחלוקת ראשונים אם במים יש ריבוי שיעורין:</b>
מדברי הרשב"א שדן על ריבוי בשיעורין לנכרי בדיבור המתחיל "ממלא נחתום חבית מים אף שא"צ אלא לקתון אחד", משמע דס"ל דאף במים איכא דין ריבוי בשיעורין, ברם בחי' הרא"ה נקט שדוקא כגון בשר בקדרה שייך ריבוי בשיעורין שהן גופין מחולקין, אבל במים שהן גוף אחד לא חשיב מרבה בשיעורין. והריטב"א בעירובין סח. הביא דבריו, ודחה וז"ל "ואין זה מחוור, דאתוספת בישול ותוספת מלאכה קפדינן, מה לי אם הכל גוף אחד או שני גופים, וכי יש הפרש בין מבשל חתיכה אחת גדולה למבשל ב' חתיכות קטנות".
<b>ד] מחלוקת ראשונים אם הותר ריבוי שיעורין בבשר רק כשמשביח הקדרה:</b>
<b>א.</b> גבי פת נפסק בסמוך כרשב"א דממלאה כל התנור פת מפני שנאפית יפה כשהתנור מלא, והנה בדברינו במתני' לעיל טו: ריש פירקין הבאנו שדעת הרא"ה וריטב"א ושטמ"ק דאף גבי קדירת בשר שרי רק כשאכן צריך לריבוי בשר ומתכוין להשביח הטעם, ברם שיטת רוב הראשונים שבקדרה אחת הותר להערים כיון שהכל טירחא אחת ומעשה אחד, [ועי' בתוס' ריש יז: טעם היתר הערמה], ורק גבי פת הוצרכו לסברא שנאפית יפה בתנור מלא, לפי שכל פת היא מעשה אפיה ורדיה לעצמה כדפי' רש"י.
ומעתה נמצא דבקולת הראשונים הזו איכא נמי חומרא, דהא דהותר אפילו שלא מתכוין להשביח טעם, היינו דוקא במעשה אחד וטירחא אחת, אך לדעת הרא"ה והריטב"א כיון דשרי רק אם נותן על מנת להשביח, מותר אפילו נותן חתיכה אחר חתיכה ואף לאחר שהניח הקדרה על האש.
<b>ב.</b> ולדעת הריטב"א והרא"ה דשרו רק כשצריך לריבוי כדי להשביח, צ"ע איך שרי הנחתום לרבות מים שאין בזה שבח, ועל כרחך אזיל בזה הרא"ה לשיטתו דלעיל (אות ג') דבמים שהן גוף אחד ליכא משום ריבוי שיעורין, וכ"כ בהדיא השטמ"ק בשם הרא"ה.
ברם הלא הבאנו שהריטב"א פליג בזה על הרא"ה, ולשיטתו צ"ע נחתום דהכא, אמנם מצינו בריטב"א עירובין סח. שנקט טעם אחר דליכא במים דנחתום משום ריבוי שיעורין, וז"ל "שאני התם שכן דרך נחתום לחמם הרבה ביחד וליטול הצריך לו, שאם ישפכו מן המים ישאר שם כדי הצורך ולא יצטרך לחמם פעם אחרת, וכן במלאכת יו"ט לכבוד היום התירה תורה לעשות צרכיהם בריוח ובשפע, שאילו אמרה תורה לעשות מלאכת אוכל נפש בצמצום ימנע משמחת יו"ט".
<b>ג.</b> והנה הטור (תקג. א.) פסק כדעת הראשונים דטעם היתר מילוי הקדרה בשר מפני שמשביח ומתקן התבשיל, והביא יש אומרים דאסור אם אומר במפורש שעושה לצורך מחר, אך מצדד כדעת המתירין, וביאר הב"י דאזיל הטור לשיטתו דכיון שהתבשיל עתה נתקן יותר בריבוי הקדרה, מה לי אם עיקר כוונתו לצורך מחר, אך לשיטת רש"י דכל ההיתר משום טירחא אחת, י"ל שלא התירו אלא במבשל סתם שנראה כמבשל לצורך יו"ט.
ועוד דן הב"י דהנה לסברת הטור פשיטא דאפילו אין בדעתו כלל לאכול מן הבשר שרי כל שבדעתו לאכול משאר התבשיל שהשביחו הבשר, אך לשיטת רש"י יש לדון דדוקא אם בדעתו לאכול כזית מהבשר עצמו שהוסיף.
מיהו הב"ח מצדד דאף רש"י מודה דשרי כשהתבשיל נתקן ומשתבח בתוספת הבשר, דא"א להכחיש את המפורסם, והא דשרי רש"י רק בחדא טירחא ובהערמה, היינו לדעת ת"ק דלא ס"ל סברת ר"ש בן אלעזר, אך למאי דקי"ל כרשב"א דריבוי פת שרי לפי שמשביח לפת דסעודת יו"ט, ה"ה להלכתא גבי תבשיל דשרי אף בב' טירחות כיון שמשביח התבשיל דיו"ט. וכן נקט הט"ז (תקג. ב.) דלשוא עשה הב"י פלוגתא בין הטור לרש"י, דהטור מיירי להלכתא כרשב"א, ובהא אף רש"י מודה דשרי בב' טירחות.
<b>ה] ריבוי בשיעורין לצורך נכרי עבד ושפחה:</b>
איתא לקמן כא. דעיסה חציה של נכרי וחציה של ישראל אסור לאפותה ביו"ט דהא אפשר למפלגה בעיסה, והקשו תוס' (ד"ה עיסה) אמאי לא שרי מטעם ריבוי בשיעורין, והלא הלכה כרשב"א שמתיר למלאת כל התנור פת מפני שנאפה יפה, ותירצו דהיתר זה נאמר רק בשל ישראל ומשום שהרשות בידו לאכול איזה שירצה, ועוד דשמא מיקלעו ליה אורחין, אבל בשל נכרי לא שרו אפילו ריבוי שיעורין.
מיהו לקמן כא: איתא דאסור לזמן את הנכרי ביו"ט שמא ירבה בשבילו, והתם הלא כולה דישראל ואמאי אסור לרבות לצורך נכרי. וכתבו הרשב"א והר"ן כאן דאכן בקדרה אחת שרי, והתם אסרינן שמא ירבה לו קדרה בפני עצמו. והר"ן לקמן כא. הביא יש אומרים דאפילו בעיסה שחציה של נכרי שרי היכא שהאפיה בתנור אחד משבחת לישראל, וכי אסרי התם רק ביותר משיעור מילוי תנור. וסברא זו הביא הב"ח (סוס"י תק"ו) מהמרדכי הארוך בשם ראבי"ה.
ולענין לרבות לצורך עבדו ושפחתו - יעוי' בים של שלמה (סי' כ"ג) שאסר, והמג"א (תקיב. ג.) הביא ראיה לדבריו מדלקמן כא., וראה באבני נזר (או"ח סי' תט"ו) שדחה ראייתו. וראה עוד בדברינו לקמן כא: ד"ה ואין מזמנין, אות ה'.
<b>ו] למלאות התנור בפת של איסור:</b>
בתוס' פסחים מו. (ד"ה עד שתאפה) מצינו חידוש דההיתר למלאות כל התנור פת נאמר גם כשמוסיף פת שאינה ראויה לאכילה כגון חלה טמאה, ולכאורה הוא דלא כתוס' לקמן כא. (ד"ה עיסה) שאסרו אפילו פת דחציה של נכרי, מיהו יתכן דשל נכרי חמיר טפי דאיתמעיט מ'לכם' ולא של נכרי.
והקשה הפלתי (קח. ז.) לדברי תוס' בפסחים אמאי אמרינן לקמן כ: דאסור לאפות שתי הלחם ביו"ט, הרי אפשר לאפות לחם חולין ולמלאות התנור בשתי הלחם, ותירץ דריחא מילתא היא ואוסר הפת דחולין, דהוי דבר שיש לו מתירין ע"י פדיון ולא בטל.
<b>ממלא נחתום חבית של מים אע"פ שאינו צריך אלא לקיתון אחד:</b>
<b>טעם היתר מילוי החבית מים:</b>
הנה לדעת הרא"ה שהבאנו לעיל (אות ג') במים שהן גוף אחד ליכא כלל ריבוי בשיעורין. ולדעת הריטב"א בעירובין שרי לפי שכן דרך נחתום לחמם הרבה יחד ובשפע, אך לדעת שאר הראשונים שההיתר הוא משום ריבוי בשיעורין, לכו"ע כיון שאין שבח בריבוי המים לא שרי אלא בטירחא אחת.
וכן פסק הרמ"א (תקג. ב.) דצריך ליתן הכלי על האש בפעם אחת, ואסור להוסיף אם החבית כבר על גבי האש. מיהו כתב המג"א (סק"ה) דאם עושה כן בכדי שלא תבקע הקדרה שרי.
<b>רשב"א אומר ממלאה אשה כל התנור פת מפני שהפת נאפת יפה בזמן שהתנור מלא:</b>
<b>א] בתנור קטן דוקא או אף בגדול:</b>
כתב הרא"ש (סי' ט') מדשבק רשב"א 'נחתום' דאיירי ביה ת"ק ונקט 'אשה', משמע דשרי רק כעין אשה שאופה לביתה בתנור קטן דמתוך שהוא מלא נאפית הפת יפה, אבל בתנור גדול אין היתר לאפות יותר מכדי צרכו. וכן דייקא מדברי רש"י (ד"ה בזמן), וכ"כ הר"י מלוניל, ספר המכתם, ושטמ"ק בשם הריטב"א.
אולם בחי' המאירי כתב שחקר בדבר ומצא שאף בתנורים שלנו גדולים מהני מילוי הפת, שאם לא כן ההבל מתפשט יותר מדאי בכל התנור ונאחז בפת ובאה לידי חירוך, ומתוך כך התיר בין בקטנים ובין בגדולים.
ולענין הלכה - עי' משנה ברורה (תקז. לה.), ושער הציון (מ"ט).
<b>ב] האם מתיר גם לישה ועריכה:</b>
הנה ר"ש בן אלעזר נקט להתיר אפיה גרידא, וכן בלשון רש"י (ד"ה אבל לאפות) נקט 'אפיה ורדיה', ומשמע דאף רשב"א לא התיר אלא אפיה ולא לישה ועריכה, לפי דהטעם "שהפת נאפה יפה בזמן שהתנור מלא" שייך באפיה דוקא.
ברם רש"י עהרי"ף, הר"ן, והר"י מלוניל הזכירו בדבריהם גם היתר 'עריכה', ומבואר מדבריהם דלא רק 'אפיה' גרידא שרי רשב"א, והיינו טעמא לפי דחשיבי מכשירין שא"א לעשותן מערב יו"ט, דהלא א"א ללוש ולשמר העיסה מבעוד יום, ומשום היתר האפיה הותרו גם שאר המלאכות. והא דלא הזכירו הראשונים 'לישה', נראה לפי שבהא גם ת"ק מודה דשרי לפי שנעשית כולה בחדא טירחא, משא"כ עריכה ואפיה [דהיינו הדבקת הפת בתנור] ורדיה שכל ככר נעשית לעצמה.
ועי' פני יהושע (כא. ד"ה אמר רב חסדא), וישועות יעקב (סי' תנה. ג.).
<b>ג] רדיית הפת:</b>
הקשה חי' הצל"ח התינח דשרי רשב"א למלאות התנור פת מפני שמשביח האפיה, אבל איך התיר רדיית כל הככרות שיש בזה נמי איסור דרבנן [עי' שבת קיז:], ותירץ דטעם ההיתר לפי שהתירו סופן משום תחילתן לצורך שמחת יו"ט וכדמצינו לעיל יא:
ובן יהוידע כתב דא"צ להאי טעמא, אלא משום שבכל ככר אומרת זה עדיפא לי, וכדלעיל יא: דראב"א מערים ומלח גרמא גרמא, אבל קודם אפיה א"א להתיר מהאי טעמא דהבצק כולו שוה, לכך בעינן לטעם שהפת נאפה יפה בזמן שהתנור מלא.
<b>אמר רבא הלכה כר"ש בן אלעזר -</b> הטור ושו"ע (תקז. ו.) פסקו כן להלכה, מיהו נחלקו הפוסקים האם שרי דוקא כשמתכוין שעי"ז יושבח הפת, או אף במתכוין לצורך חול שרי כיון שממילא ישתבח הפת - עי' בדברינו לעיל (ד"ה ת"ר אין אופין, אות ד'), ועי' משנה ברורה (סקל"ב).
<b>איבעיא להו מי שלא הניח עירובי תבשילין הוא נאסר וקמחו נאסר או דלמא הוא נאסר ואין קמחו נאסר, למאי נפק"מ לאקנויי קמחו לאחרים:</b>
<b>גירסת ופירושי הראשונים:</b>
<b>א.</b> גירסא שלפנינו גרסי הרבה ראשונים (רש"י, ר"ח, רי"ף, רא"ש, רשב"א, ר"ן). והקשו תוס' דהואיל וקמחו נאסר איך יכול לסלק האיסור ע"י הקנאה לאחר, ועוד גם אם אין קמחו נאסר איך יוכלו אחרים לאפות בשבילו בלא הקנאה. והרשב"א והר"ן הוסיפו להקשות מאי שנא מדאמרינן (לקמן לז:) דהבהמה והכלים כרגלי הבעלים לענין תחומין, ואפילו נתנן לאחֵר בשבת ויו"ט.
ותירץ הרשב"א דבעירובי תבשילין הקילו טפי כיון שאינו אלא להיכרא בעלמא [לכבוד השבת או לכבוד היו"ט כפלוגתת אמוראי לעיל טו:], וכיון שהחמירו עליו כ"כ לאסור הוא וקמחו, הקילו מיהא בהקנאה לאחרים.
הר"ן תירץ דלא דמי לתחומין, דהתם קנין השביתה חל ופועל בין השמשות בלבד [דהא נאכל עירובו משתחשך אין בכך כלום], לפיכך הכל נקבע אחר בין השמשות, משא"כ עירוב תבשילין כל שעה הולך ומתיר [דהא אבד העירוב או נאכל לא יבשל עליו בתחילה], לפיכך יכול להתיר כל שעה מה שהוא שלו, וכיון שקנה הקמח הזה ביו"ט מתיר לו עתה קמח זה. וראה עוד מש"כ מגיני שלמה בישוב פירוש זה.
<b>ב.</b> שאר הראשונים (תוס', חי' הרא"ה, ספר המכתם, חי' המאירי) הסכימו לגירסת בה"ג דאם הוא נאסר וקמחו נאסר אכן לא מהני מידי, אך אם קמחו לא נאסר מצי לאקנויי לאחרים.
<b>ג.</b> הנה לכאורה ליכא נפק"מ לדינא, דלכו"ע נפשט דמקנה קמחו לאחרים ואופין ומבשלין לו, אולם יעוי' קרבן נתנאל (אות ב') שכתב נפק"מ בין השיטות, לענין אם יכול מי שלא עירב עירובי תבשילין לבשל עבור מי שעירב מדין שלוחו של אדם כמותו.
<b>אי אמרת הוא נאסר וקמחו צריך לאקנויי קמחו לאחרים:</b>
<b>צ"ע איך מותר להקנות מתנה ביו"ט?</b>
כתב בחי' המאירי "והקנאה כזו ביו"ט ליכא למיחש, דהא מתנה מיד ליד הוא שלא בשום דרך קניה מן הקניות". וכעי"ז כתב הר"ן וז"ל "לאקנויי בלשון מתנה בלא סודר אלא כשאר מטלטלין הנקנין במשיכה". וכן הוא בלשון רש"י שעל הרי"ף. וטעם הדבר שאסרו להקנות בסודר, כתב מחצית השקל (תקכז. יט.) משום שקנין זה נראה יותר כמקח וממכר. ומבואר מדבריהם דדוקא מתנה בקנין סודר אסרו בשבת ויו"ט דדמי למקח וממכר, אבל מתנה בעלמא במשיכה או הגבהה שרי.
אולם המרדכי (סי' תרע"ו) כתב דהתירו לקנות ביו"ט משום מצוה, כשם שמצינו שהתירו להקנות אתרוג במתנה ע"מ להחזיר. ונראה כוונתו דהכא נמי הוה לצורך מצוה דשמחת יו"ט. וראה בב"י (תקכז. כ.) מש"כ בביאור דברי המרדכי. עכ"פ לדברי המרדכי מבואר דבכל קנין אסרו מתנה ולא שרי אלא לצורך מצוה. וראה בענין זה בהרחבה בשו"ת בנין שלמה (ח"א סי' י"ז), ובספר שלמי תודה (יו"ט לח. ב.). וראה עוד בדברינו במתני' לעיל יד: ד"ה וב"ה אומרים משלחין.
<b>מי שלא הניח עירובי תבשילין ה"ז לא יאפה ולא יבשל ולא יטמין לא לו ולא לאחרים:</b>
<b>א]</b> הטור (תקכז. כ.) כתב טעם האיסור לבשל לאחרים ואפילו בביתם, שאין העולם יודעים שמבשל לאחרים. והב"י השיג על טעמו, ופירש בפשיטות דכל שלא עירב אסור לבשל בכל ענין, כשם שאסור לבשל מיו"ט לחול בין לעצמו ובין לאחרים.
ובביאור דברי הטור - יעוי' בב"ח, דרישה (סק"ז), חידושי הגהות (סק"ג), וט"ז (סקי"ז).
<b>ב]</b> הטור (שם) הביא דעת העיטור דמי שלא הניח עירובי תבשילין יכול לבשל עבור מי שהניח דשלוחו של אדם כמותו, והקשה עליו הא קתני בהדיא הכא דלא יאפה ולא יבשל בין לעצמו ובין לאחרים. ובביאור דברי העיטור יעוי' מש"כ הב"י, הב"ח, וקרבן נתנאל (אות ב').
<b>ג]</b> הרמ"א (תקכז. כ.) למד מהכא דכשם שמי שלא עירב אינו מבשל לאחרים, כך מי שמתענה ביו"ט אסור לבשל לאחרים כיון שאינו שייך במלאכת אוכל נפש. והמשנה ברורה (סקס"ה) ובשער הציון (צ"ו) הביא שהאחרונים מפקפקים על דין זה, דמי שלא עירב חל עליו איסור יו"ט, משא"כ זה שאין עליו איסור אלא שאינו יכול לאכול, דומה למי שאכל כדי שביעה שיכול לבשל לאחרים. וכן בחי' מנחת שלמה השיג על דין זה.
<b>כיצד הוא עושה מקנה קמחו לאחרים ואופין לו ומבשלין לו:</b>
<b>א.</b> בסוגיא לקמן (סוף כא:) איתא מימרא דרב הונא דמי שלא הניח עירובי תבשילין אופין לו פת אחת וטומנין לו קדרה אחת וכו', ומסייעים ליה התם מברייתא. ושיטות הראשונים האם פליגי הסוגיות עי' בדברינו שם ד"ה דאמר רב הונא, אות א'.
<b>ב.</b> האם מהני להקנות קמחו לאחרים במתנה ע"מ להחזיר - עי' שלמי תודה (סי' לח. א.).
<b>ש"מ הוא נאסר וקמחו נאסר ש"מ:</b>
<b>האם יכולין אחרים לאפות לעצמן בלא הקנאה:</b>
כתב השטמ"ק בשם הריטב"א דאף שקמחו נאסר, יכולין אחרים לאפות לעצמן מקמחו אף בלא הקנאה, ואחר שאפו יכולין ליתן לו משלהם. וזה שלא כדברי בעל המאור (טז:) דאסר לשלוח מנות למי שלא עירב במזיד. [ביאור זה בדברי השטמ"ק הוא עפ"י דברי המהדיר, עי' בדבריו].
והנה לכאורה כדברי הריטב"א יש לדקדק מלשון רש"י (ד"ה לאקנויי קמחו) שכתב "שיהו אחרים מותרים לאפותו ולתת לו", משמע שכל הנידון אי שרי להקנות ולאפות לצרכו אבל לצורך עצמן שרי. אמנם מקושית תוס' (ד"ה אי אמרת) משמע שנקטו דחל איסור אף על החפצא דהקמח, וא"כ אין יכולין אחרים לאפות אף לצורך עצמן.
<b>איבעיא להו עבר ואפה מאי:</b>
<b>א] ביאור הספק:</b>
פירש רש"י "מהו שיאכל בשבת", משמע לכאורה דכל הצד לאסור היינו לאוכלו בשבת שנתבשל עבורה, אבל לאוכלו ביו"ט לא מיבעיא, וא"כ לפי"ז לכאורה הוא הדין דשרי להחליף, דהיינו לאכול היום מה שבישל לשבת, ולאכול בשבת מה שבישל ליו"ט.
מיהו לשון הר"ח "כלומר קנסינן ליה ומנעינן ליה לאכול מה שאפה", משמע דקנסוהו לגמרי שלא יאכלנו. אמנם יתכן שכוונת רש"י "מהו שיאכל בשבת" לאפוקי בישל לצורך חול שאחר השבת דזה ודאי אסור, וא"כ ס"ל לרש"י דלהלכה דקי"ל עבר ואפה מותר [עי' אות ב'] היינו לשבת אבל לא לחול, וכדעת מהרלב"ח שהביא הלחם משנה (יו"ט א. ז.), ולא כפסק השו"ע (סוס"י תקכ"ז). וע"ע שלמי תודה (יו"ט לח. ג.).
<b>ב] לענין הלכה:</b>
בעיא זו לא איפשיטא בגמ', וכתבו הר"ן וחי' הרא"ה הלכך ספיקא דרבנן הוא ולקולא. והרא"ש (סי' י') גם נקט לקולא, אך פירש משום דרב אשי ורנב"י שהם אמוראי בתראי דחו הוכחות הגמ' לאסור, ש"מ דמסתבר להו דמשום כבוד שבת אין לקונסו. מיהו הקרבן נתנאל (אות ג') כתב שהראב"ן נקט דכיון שלא איפשיטא עבדינן לחומרא. ולהלכה פסקו הרמב"ם (יו"ט ו. י.) והטור ושו"ע (תקכז. כג.) לקולא. אמנם יעוי' ביאור הלכה שם (ד"ה אם עבר) שמצדד לתלות זאת בפלוגתת ראשונים. וראה עוד בדברינו לקמן ע"ב ד"ה ת"ש המבשל, אות ב'.
<b>ג] עבר ואפה ושוב אכלו ביו"ט, האם נתקן האיסור ואינו לוקה:</b>
עי' מש"כ בזה אמרי בינה (יו"ט סי' ג'), ואבי עזרי (יו"ט א. טו. ד"ה ונסתפקתי).
<b>מי שלא הניח עירובי תבשילין כיצד הוא עושה:</b>
<b>ספיקות במי שלא הניח עירוב תבשילין:</b>
בחי' מנחת שלמה נסתפק<b>: א.</b> מי שלא היה סמוך על שלחן אביו ולא עירב לעצמו וביו"ט בא ליסמך על שלחן אביו, האם יכול לבשל על סמך עירוב אביו.<b> ב.</b> היה סמוך על שלחן אביו ולאחר שעירבו עזב את ביתו האם יכול לבשל לעצמו. [וכתב שיתכן דהדבר תלוי בשעת בין השמשות כמש"כ תוס' (ד"ה אי) לענין איסור קמחו. <b>ג.</b> קטן שהגדיל ביו"ט דאתמול לא היה חייב כלל בעירוב האם מותר לבשל בעירוב אביו. <b>ד.</b> הניח הקטן עירוב בערב יו"ט האם חל עליו שֵם עירוב להתירו במלאכה כשיגדל ביו"ט.
<h4>רש"י</h4>
<b>ד"ה ואומר קדושת היום - את יום המנוחה הזה ואת יום חג פלוני הזה -</b> ולי נראה יעלה ויבא והשיאנו - מהרש"ל.
<b>ד"ה אין הלכה - אלא בהא הלכתא כרבי דאמר אף חותם בה מקדש השבת ישראל והזמנים -</b> כ"כ גם רש"י בעירובין מ: ד"ה קדושת היום, ועי' בדברינו בגמ' ד"ה רשב"ג.
<b>ד"ה מיום טוב לחבירו - אם נזכר ביו"ט ראשון וחלו שני ימים טובים חמישי וערב שבת -</b> עי' בדברינו בגמ' ד"ה אמר רחב"א, אות א'.
<b>ולמחר יאמר כמו כן בשל תחומין ובאותה הפת עצמה -</b> עי' פני יהושע, רש"ש, שפ"א, וחי' מנחת שלמה.
<b>ד"ה דלמקני שביתה - ואם התירו בעירובי תבשילין התם משום כבוד שבת התירו -</b> עי' בדברינו בגמ' ד"ה ומאן דאמר, אות ב'.
<b>ד"ה אבל לאפות - כל ככר וככר צריכה אפיה ורדיה לעצמה -</b> עי' בדברינו בגמ' ד"ה רשב"א אומר, אות ב'.
<b>ד"ה בזמן שהתנור מלא - שתנורים קטנים היו וכו' -</b> עי' בדברינו בגמ' ד"ה רשב"א אומר, אות א'.
<b>ד"ה עבר ואפה מאי - מהו שיאכל בשבת -</b> עי' בדברינו בגמ' ד"ה איבעיא להו, אות א'.
<h4>תוס'</h4>
<b>ד"ה אין הלכה - וי"ל דאי הוה אמר הלכה כת"ק הוה משמע אכל דבריו וכו' והא ליתא דהא קי"ל דהלכתא כרבי דאמר חותם מקדש השבת ישראל והזמנים -</b> וכ"כ רש"י ד"ה אין הלכה. ועי' קרבן נתנאל (אות ק') טעם אחר אמאי לא אמר 'הלכה כת"ק'. וראה עוד מש"כ הרש"ש, חי' הצל"ח, ושמחת יו"ט.
<b>ד"ה מאי טעמא - וי"ל דאי לאו ההיא טעמא דמקני שביתה בשבתא משום טעמא דקאמר משום הכנה לא אסרינן וכו' -</b> כלומר הכא דוקא דמיירי במניח מיו"ט לחבירו לא שייך הכנה, דממה נפשך מניח העירוב ביום שהוא חול לגמרי, משא"כ התם שמניח מיו"ט לשבת שייך שפיר הכנה - מהרש"א, מהר"ם.
וראה מש"כ הרשב"א (סוד"ה אבל ערובי תחומין), וע"ע פני יהושע, הגהות גנזי יוסף, ושמחת יו"ט.
<b>מ"מ קשה דהתם בעירובין למה לי טעמא דהכנה תיפוק ליה משום דמקני שביתה בשבתא לא -</b> תוס' עירובין לח. (ד"ה ובא) תירצו בשם ר"י, דאיצטריך התם לטעמא דהכנה למאן דשרי הכא לקנות שביתה בשבתא. והרשב"א כאן תירץ עוד דסברת הכנה עדיפה דהיא דאורייתא, משא"כ מקנא ביתא שאינו אלא מדרבנן. וע"ע שמחת יו"ט.
<b>וי"ל דהתם מיירי בעירובי חצרות ולא שייך למקני שביתה - א.</b> הנה הסוגיא דעירובין מיירי בעירובי תחומין, אבל לשון תוס' שם (ד"ה ור"א) יותר מדוקדק "משום דרבנן הקשו לר"א <b>גם</b> מעירובי חצירות לכך צריך לתרץ משום הכנה".
מיהו עיקר סברת תוס' דבעירובי חצירות לא שייך מקני שביתה צ"ע, הלא פלוגתת אמוראי היא בעירובין מט. אי עירובי חצירות משום קנין או משום דירה. ואולי תוס' לשיטתם שם (ריש מט:) דקי"ל כמ"ד עירוב משום דירה.
אמנם יותר נראה כוונת תוס' כסברת הרי"ף והרא"ש כאן דאף למ"ד עירוב משום קנין לא אסרו משום מיקנא שביתה, דבעירובי חצירות סגי בביטול רשות בעלמא, משא"כ עירובי תחומין שהוא קנין רשות. וראה עוד ראש יוסף (ד"ה והנה).
<b>ב.</b> ובעיקר דברי תוס' - הנה כן נקטו גם תוס' עירובין לח. הנ"ל, והרשב"א כאן. ברם בחי' הרא"ה (כאן, ולעיל טז:), וכן בחי' בן הרמב"ן (טז:) נקטו דאף בעירובי חצירות שייך משום מיקנא שביתה.
<b>ג.</b> והנה תוס' מסקי לקמן דסברת איסור מיקני שביתה היינו נמי משום הכנה כהסוגיא דעירובין, ומשמע דהאם גם בעירובי חצירות אסור תליא לפי"ז בפלוגתת רבי ורבנן (לעיל טז:) האם אמרינן דאין אתה אוסרו משום הכנה בדבר המותר לו, וכן משמע מדברי תוס' עירובין לח. הנ"ל.
<b>ד.</b> להלכה - פסקו הרמב"ם (עירובין ח. יד.), והטור ושו"ע (תקכח. ב.) דעירובי חצירות שרי לעשות מיו"ט לחבירו ע"י תנאי.
<b>ואע"ג דלא קאמר לקמן אין מגרשין מ"מ למה יש לחלק בין קדושין לגרושין -</b> טעם אמאי אכן נקטה המשנה רק 'אין מקדשין' ולא 'אין מגרשין' - עי' בדברינו במתני' לקמן לו: ד"ה ולא מקדשין, אות ב'.
<b>ולי נראה מדקאמר התם וכו' -</b> המפרשים הגיהו 'ולא נראה' או 'ולא נהירא', וכוונת תוס' לדחות תירוצם לעיל דהתם בעירובין לח. בעירובי חצירות מיירי, דא"כ תליא בפלוגתת ת"ק ורבי דלעיל, ובעירובין משמע דאין חולק בדבר לאסור.
<b>וא"ת לרבי יוחנן וכו' וכי פליג רבי יוחנן אכל הני תנאי ואמוראי דהכא -</b> מה נתכוונו תוס' בכל הני תנאי ואמוראי - עי' מהרש"א, מהר"ם שיף, פני יהושע, שפ"א, וחי' מנחת שלמה.
<b>ד"ה אי אמרת - ועוד קשה כיון שהוא נאסר מאיזה טעם יהא מותר שאחרים אופין בשבילו וכי אחרים יכולים לעשות בשבילו מה שהוא עצמו אינו יכול וכו' -</b> בתוס' ר"פ, ותוס' חכמי איבר"א, ורשב"א מבואר שקושיא זו היא על הצד שהוא נאסר ואין קמחו נאסר, ונראה שכוונת תוס' כאן לשתי קושיות כדאיתא ברשב"א: חדא כיון שהוא נאסר מאיזה טעם יהא מותר לאחרים לאפות בשבילו דא"כ מה הועילו חכמים בתקנתם, [ובספר המכתם איתא דא"כ חוטא נשכר]. ועוד איך אחרים יכולים לעשות בשבילו מה שהוא עצמו אין יכול לעשות, והלא שלוחו של אדם כמותו ואין לשליח כח יותר מהמשלח. ועי' יד דוד. וחי' מנחת שלמה.
ובהא שהזכירו הרשב"א והר"ן דאמרינן הכא שלוחו של אדם כמותו - הקשה שער המלך (יו"ט ו. ט.) הא קי"ל אין שליח לדבר עבירה, ורב סמא קאמר (ב"מ י:) דאף כשהשליח לאו בר חיובא ואינו מוזהר על הדבר כדהכא, אמרינן דאין שליח לדבר עבירה. עי' שדן להוכיח מכך שבאיסור דרבנן מודה רב סמא דהיכא שהשליח לאו בר חיובא יש שליחות לדבר עבירה.
<b>לכן נראה לי כגי' דה"ג וכו' -</b> בביאור שתי הגירסאות ונפק"מ ביניהם - עי' בדברינו בגמ' ד"ה איבעיא להו.
<h3>דף יז:</h3>
<h4>גמ'</h4>
<b>ואי איתא ליתני עבר ואפה מותר, אר"א בר מתנה תנא תקנתא דהיתרא קתני תקנתא דאסורא לא קתני -</b> מהר"ם שיף מפרש דאין כוונת הגמ' ליתני שאם עשה כן ועבר ואפה מותר, דא"כ מה משני דתקנתא דאיסורא לא קתני, אכתי תיקשי ליתני עבר ואפה בשוגג דשרי לכו"ע. אלא הכי קאמר ליתני עוד תיקון דאם רוצה לעבור על דברי חכמים ולאפות שרי באכילה.
מיהו רש"י דקדק לפרש דחיית הגמ' "תקנתא דהיתרא - <b>העשויה בהיתר</b>", כלומר דאפילו עבר ועשה בשוגג מ"מ אינה תקנתא של עשיה בהיתר. וע"ע שמחת יו"ט.
ובהא דפשיטא למהר"ם שיף דספק הגמ' דוקא עבר ואפה במזיד אבל בשוגג שרי, יעוי' ראשון לציון שנסתפק בזה. וראה מג"א (תקכז. כז.).
<b>מי שהניח עירובי תבשילין וכו' ואם רצה לאכול את עירובו הרשות בידו:</b>
<b>עד מתי ראוי לשייר העירוב תבשילין:</b>
כתבו המג"א (תקכז. טו.) והט"ז (סקי"ד) דהים של שלמה כתב שמנהג מהר"ם היה להניח הככר דעירובי תבשילין ללחם משנה לליל שבת ולמחרתו, ובסעודה שלישית היה בוצע עליו, דכיון דאתעביד ביה חדא מצוה ליעביד ביה מצוה אחריתי. וכן פסק המשנה ברורה (סקמ"ח), ועי"ש הערת 'דרשו' (60), וע"ע פסקי תשובות (תקכז. טז.).
<b>אכלו עד שלא אפה וכו' אבל מבשל הוא ליו"ט ואם הותיר הותיר לשבת ובלבד שלא יערים -</b> דעת רש"י כאן (ד"ה שלא יערים) ושאר ראשונים דדוקא להערים לבשל קדרה אחרת אסור בלא עירוב תבשילין, אבל בקדרה אחת מותר להרבות כדאיתא לעיל ע"א "ממלאה אשה כל הקדרה בשר אע"פ שא"צ אלא לחתיכה אחת". ברם דעת הריטב"א, וחי' הרא"ה, וכן משמעות הר"ח דאף בקדרה אחת אסור, והא דשנינו לעיל דשרי היינו דוקא כשריבוי המאכל משביח טעם התבשיל דהוה צורך יו"ט, מיהו כה"ג שרי אפילו בשתי טירחות ושתי קדרות. וראה הרחבה בזה בדברינו לעיל ע"א ד"ה באמת אמרו (אות ד'), וכן בדברינו במתני' לעיל טו: ריש פירקין.
<b>ואם הערים אסור:</b>
<b>האם גזרו גם כשבישל בשוגג דומיא דגזרו בהערמה:</b>
הים של שלמה נקט בשם האו"ז דגזרו אף על שוגג, והביא דבריו המג"א (תקכז. כז.), אך ביאר שהרמ"א שם שהוצרך לפסוק דשוגג שרי, היינו להוציא מדעת היש"ש שאסר כיון דדמי להערמה. וראה עוד ראשון לציון שנסתפק בזה.
<b>אמר רב אשי וכו' שאני הערמה דאחמירו בה רבנן טפי ממזיד, רנב"י אמר הא מני חנניה היא ואליבא דב"ש וכו':</b>
<b>לענין הלכה בהערמה:</b>
הנה לדעת רב אשי הערמה אסורה לכו"ע והחמירו בה טפי ממזיד, ולדעת רנב"י זו סברת בית שמאי אבל בית הלל מתירין אם הערים. והרי"ף והרא"ש הביאו רק דחיית רב אשי, וא"כ נקטו להלכה דהערמה אסורה, אך בחי' בן הרמב"ן כתב דנראה שהלכה כלישנא דרב נחמן.
והרמב"ם (יו"ט ו. י.) והטור ושו"ע (תקכז. כד.) פסקו שאם הערים לבשל אסור לאכול, וכתב הב"ח דנראה שאף רנב"י לא פליג לדינא, דהא מלישנא דרב אשי דדחי ליה בריתחא "הערמה קא אמרת" משמע דמילתא דפשיטא היא, ודלא כדברי מהרש"ל, עי' בדבריו בהרחבה.
והנה להלכה דקי"ל הערמה אסורה - האם שרי לאחרים למוצאי יו"ט, ומה הדין לו עצמו למוצאי שבת - עי' משנה ברורה (שם סקע"ט), ושער הציון (ק"ח).
<b>חנניה אומר ב"ש אומרים אין אופין אא"כ ערב בפת ואין מבשלין אא"כ ערב בתבשיל ואין טומנין אא"כ היו חמין טמונין מערב יו"ט:</b>
<b>א]</b> צ"ע וכי חנניה טעמא דבית שמאי אתי לאשמועינן - עי' הגהות מצפה איתן.
<b>ב]</b> יש לעיין אמאי לא נקט נמי הדלקת הנר, ופירש השטמ"ק דהבערה שעשה לתבשיל מערב יו"ט מהני להדלקת הנר מיו"ט לשבת.
<b>ג]</b> בחי' מנחת שלמה דן אם לחנניה אליבא דב"ש בעינן נמי ב' תבשילין להתיר בישול, עי' שכתב דמסתימת הסוגיא ומדברי תוס' משמע שמצריך ב' תבשילין.
עוד נסתפק אם רק הטמין ולא בישל האם מהני מיהא להתיר הטמנה. וכן נסתפק אם הטמנת מים מהני להתיר הטמנת תבשילין. עוד נסתפק אי בעינן הטמנה גמורה או שדי בשהיה, או דמהני נמי הטמנה בכרים וכסתות.
<b>המעשר פירותיו בשבת בשוגג יאכל במזיד לא יאכל -</b> הדבר אברהם (ח"א טז. יא.) הוכיח מהכא דלא מהני במעשרות מחשבה גרידא בלא הפרשה בהדה, דלכאורה אמאי קנסוהו במזיד הרי לדברי שער המלך בביאור תוס' בגיטין לא. מותר להפריש מעשר בשבת ע"י שנותן עיניו בצד זה ואוכל בצד אחר, נמצא דלא אהני כלל מעשה הפרשתו במזיד שהרי לעולם קדמה המחשבה המותרת למעשה, אלא על כרחך דלא מהני הפרשה במחשבה גרידא.
ובענין הפרשה בשבת וביו"ט במחשבה - עי' הרחבה בספרינו 'איזהו מקומן' למסכת שבת דף לד. ד"ה אין מעשרין.
<b>ת"ש המבשל בשבת בשוגג יאכל במזיד לא יאכל, אסורא דשבת שאני:</b>
<b>א]</b> צ"ב מאי ס"ד דהמקשן דלא סבר הכי - עי' שטמ"ק.
<b>ב] על מה קאי דחיית הגמ', ולענין הלכה בבעיא דעבר ואפה:</b>
הנה מדברי רש"י משמע דתירוץ זה מהני רק לקושיא ממבשל בשבת דהוא אב מלאכה ואיכא איסור סקילה. וכן מבואר מדברי תוס' שבת מג. (ד"ה טבל) שנקטו דהא דאמרינן גבי טבל שאם עבר ותקנו מתוקן מיירי כגון דלית ליה פירי אחריני כדאמרינן בסוגיין.
ברם הפני יהושע ורש"ש כתבו דיש לפרש דהשתא משני גם ההיא דמעשר פירותיו ומטביל כליו דלעיל, דאיסורא דשבת חמיר אפילו כלפי שבותין דיליה. וכן איתא בב"י (סוס"י תק"ג) בשם שו"ת הרשב"א. וכ"כ בתוס' חכמי אנגליה דמצי השתא לשנויי הכי, אלא חד מתרוצי נקט. וראה עוד הגהות פורת יוסף, ושמחת יו"ט.
והנה לפי"ז למסקנת הסוגיא נדחו תירוצי קמאי דאית ליה פירי אחריני, נמצא להלכה דבכל גווני אם עבר במזיד יאכל ואפילו אית ליה פירי אחריני, וכתב ביאור הלכה (תקכז. כג. ד"ה אם עבר) שאכן כן דעת השו"ע שסתם דבכל גווני שרי, אמנם יעוי' בביאור הלכה שמצדד לתלות זאת בפלוגתת ראשונים.
<b>מתניתין דלא כי האי תנא דתניא אמר רשב"א מודים ב"ש וב"ה על שני תבשילין שצריך וכו' -</b> החסדי דוד (תוספתא פ"ב ה"ג) כתב דנראה שלתנא דמתני' פליגי ב"ש וב"ה בטעמא דעירוב תבשילין [שנחלקו אמוראי בריש פירקין], דב"ש סברי דהוא כדי שיזכור לברור מנה יפה לשבת ומנה יפה ליו"ט, הלכך בעינן לזה ב' תבשילין, וב"ה סברי דטעמא משום היכר שיאמרו אין אופין מיו"ט לשבת וק"ו לחול, הלכך סגי בתבשיל אחד להיכר בעלמא. ורשב"א בברייתא סבר דלכו"ע טעמא כדי יברור וכו' הלכך תרוייהו מצרכי ב' תבשילין ופליגי רק בדג וביצה שעליו.
<b>על מה נחלקו על דג וביצה שעליו -</b> בדבר מחלוקת הראשונים אי בביצת הדג גופיה מיירי, או בביצת תרנגולת, ומשמעות לשון הברייתא דהכא - יעוי' בדברינו במתני' לעיל טו: ריש פירקין ד"ה ושוין בדג.
<b>אמר רבא הלכתא כתנא דידן ואליבא דב"ה -</b> הגהות פורת יוסף הקשה מאי קמ"ל פשיטא דמסתמא הלכה כמתני' לגבי ברייתא, וגם פשיטא דהלכה כבית הלל. ועי' מש"כ היד דוד.
מיהו הרש"ש הביא דבירושלמי איתא איפכא, דמקשה התם וכי הלכה כדברי תלמיד, ופירש קרבן העדה דרבי דהוא סתם דמתני' תלמידו דר"ש בן אלעזר הוה. והקשה הרש"ש דבכתובות נא. קרי ליה חבירו דרבי, ויישב עפ"י דברי תוס' מנחות (סוף לא:) דתרי רשב"א הוו, עי' בדבריו.
<b>אמר אביי נקטינן התחיל בעיסתו ונאכל עירובו גומר:</b>
<b>א] שיטות הראשונים האם גומר רק עיסה שהתחיל, או כל צרכי השבת:</b>
<b>א.</b> הרא"ש (סי' י"ב) והר"ן (בקצרה) נסתפקו האם מותר לגמור רק עיסה זו שהתחיל בה, או שמא כיון שהתחיל להתעסק באחד מצרכי השבת יגמור כל צרכיה, וכתב הרא"ש דהלשון 'גומר' משמע כל צרכי שבת, דאל"כ הו"ל למימר 'גומרה' כלומר לעיסה שהתחיל בה, אך מסיק שהדבר שקול עד שיבא מורה צדק.
<b>ב.</b> בחי' הרא"ה כתב שיגמור כל צרכי סעודתו, אולם מאידך כתב הקרבן נתנאל (אות י') שהראב"ד וראב"ן נקטו שיגמור רק מה שהתחיל, וראה בהגהות מים חיים (לעיל טו:) וכן התו"ח במשניות שדקדקו הכי גם לשון הרע"ב. ועי' בקרבן נתנאל שדחה דקדוק הרא"ש מהלשון 'גומר' ולא 'גומרה'.
<b>ג.</b> הקרבן נתנאל דקדק גם מדברי רש"י במתני' ריש פירקין שגומר רק מה שהתחיל, וכן דקדק מרומי שדה במתני'. ברם השטמ"ק הביא פירוש רש"י דיגמור את <b>הכל</b> [וכן הוא בפי' רש"י שעל הרי"ף], ופירש דכוונתו שיגמור אפילו שאר התבשילין. וראה ביאור הלכה (תקכז. יז. ד"ה גומר).
<b>ד.</b> הר"י מלוניל וחי' המאירי פירשו הטעם שגומר עיסתו, דהתירו לו משום הפסד אוכלין, ולכאורה סברי דשרי לגמור רק העיסה שהתחיל בה, אולם בדברי המאירי משמע בהדיא שגומר כל בישולו, וצריך לפרש דהכי קאמר: כיון דמשום הפסד אוכלין מותר לגמור התבשיל שהתחיל, התירו לו כבר לגמור כל בישולו.
<b>ה.</b> להלכה פסק השו"ע (תקכז. יז.) שגומר רק מה שהתחיל לבשל, ועי' ביאור הלכה (ד"ה גומר).
<b>ו.</b> הנה לעיל הבאנו בשם הקרבן נתנאל שהראב"ד ס"ל דגומר רק מה שהתחיל, והנה כן משמע מדברי הראב"ד בהשגותיו (יו"ט ו. ה.) כפי שפירשו המגיד משנה שם, והב"י וב"ח (תקכז. יח.), וכתב הב"ח דמתוך חומרא זו הוציא קולא דמה שעשה בעוד העירוב קיים, יכול להניחו לצורך שבת אפילו נתכוין לו לצורך יו"ט, ויכולין לבשל מכאן ואילך לצורך יו"ט - כן פירש דבריו המגיד משנה, והביאו הב"י (תקכז. יח.), ופסק הכי בשו"ע שם. מיהו יעוי' בט"ז (סקט"ו) שפירש כוונה אחרת בדעת הראב"ד. וראה עוד בלחם משנה שתמה על לשון הראב"ד. ועי' מרכבת המשנה שם, ושער הציון (תקכז. עה.)
<b>ב] מהו 'התחיל בעיסתו':</b>
פירש רש"י דהתחיל לתקנה ולאפותה. ותמה השטמ"ק מנא ליה הא, דהא מדנקט 'התחיל' משמע דבתחילת לישה סגי. וכן הקשה תלמיד הרמב"ן על פירש"י. וגם בספר המכתם משמע דבהתחלת לישה סגי.
ולכאורה נראה דרש"י לשיטתו [כמו שהבאנו לעיל אות א' בשם השטמ"ק גופיה] דשרי לגמור כל התבשילין, לפיכך מצריך מיהא התחלה חשובה דאפיה, אבל למפרשים דשרי רק לגמור תבשיל זה משום הפסד אוכלין, פשיטא דסגי אפילו התחיל בו בלישה בלבד.
ולהלכה - כתב המג"א (תקכז. טז.) דנראה אפילו לא הניח הקדרה על האש, רק התחיל לתקן כגון שחתך הלפתות, מותר לגמור לבשל, דומיא דעיסה שהתחיל רק בלישה ושרי לגמור לאפות.
<h4>מתני'</h4>
<b>חל להיות אחר השבת ב"ש אומרים מטבילין את הכל מלפני השבת וב"ה אומרים כלים מלפני השבת ואדם בשבת:</b>
<b>א] טעם שצריך לטבול קודם הרגל, והאם בכל יו"ט ובזה"ז:</b>
פירש רש"י דטעם הטבילה משום דקי"ל (ר"ה טז:) חייב אדם לטהר עצמו ברגל. וכן לקמן יח. אמרינן דטומאה ביו"ט מילתא דלא שכיחא היא, ופירש רש"י שהרי הכל מטהרין ברגל ופשיטא שנזהרין דלא ליטמא. ומדברי היש"ש (סי' י"ט) מבואר דהוא כדי להכנס לרגל בטהרה, [ועי' שדן אם המצוה לטהר עצמו ברגל או קודם הרגל], ומשמע דאף בזמן הזה איכא האי דינא.
ברם הרמב"ם (טומאת אוכלין טז. י.) כתב דטעם הדין "מפני שהן נכונים להכנס למקדש ולאכול קדשים", ולפי"ז לכאורה טעם זה הוא רק לג' רגלים ולא בשאר יו"ט, ובפרט למש"כ בפי' הר"ח (ר"ה שם) "בבואם ליראות לפני ה'", וגם משמע דליכא להאי דינא בזמן הזה. וצ"ע הלא המשנה סתמה ומשמע דבכל יו"ט חייב לטהר עצמו ואפילו שלא ברגלים. ועמדו בזה תוס' חכמי אנגליה (יח.) וז"ל "ואע"ג דראש השנה לא איקרי רגל אלא איקרי יו"ט, מ"מ היו זהירין לטהר עצמם כמו בשאר רגלים".
וראה חי' הצל"ח (יח. על רד"ה דלא שכיחא) שדן בזה, וע"ע שו"ת שאגת אריה (סי' ס"ז), הגהות חת"ס בשו"ע (או"ח סי' רמ"ב), שמחת יו"ט (כאן, ועל רש"י יח.), וברכת אברהם (ריש יח.).
<b>ב] סברות ב"ה וב"ש:</b>
בגמ' איתא ד' טעמים שאסרו טבילת כלים בשבת, והנה סברת ב"ה דבאדם לא אסרו מתפרשת שפיר לכל הטעמים: דלטעם שמא יעבירנו ד"א ברה"ר, וכן לטעם דחשש סחיטה פשיטא דשייך רק בכלים ולא באדם [עי' שבת קכח: דסבר רב יוסף אין סחיטה בשיער], וגם הטעם דחיישינן שמה ישהה ליו"ט פירשו תוס' (סוף יח.) דלא שייך באדם, וטעמא דנראה כמתקן פירשה הגמ' (סוף יח.) דלא שייך באדם דנראה כמיקר.
מיהו סברת בית שמאי שאסרו אף באדם - פירש הר"ן מפני שרצו להשוות מידותיהם בטבילה. וראה עוד שפ"א.
<b>ג] האם יש חילוק בין כלים קטנים וגדולים:</b>
המגיד משנה וכסף משנה (שבת כג. ח.) הביאו שבירושלמי דתרומות איתא דכלים קטנים מותר לטבול בשבת, והרמב"ם לא חש לחלק בזה משום שבסוגיין דהבבלי מוכח לכל הטעמים שאין חילוק בין קטן לגדול. וראה קרבן העדה בירושלמי דפירקין (ה"ז).
<b>ושוין שמשיקין את המים בכלי אבן לטהרן:</b>
<b>א] מקור דין זריעה והשקה:</b>
בראשונים משמע שהוא סברא, דעל ידי השקה בטלין המים כלפי מי המקוה והמעיין. והשטמ"ק כתב וז"ל "<b>וגזרת הכתוב</b> הוא במים בלבד לפי שחוזרין לטבעם ולמקורם", וציין המהדיר לסמ"ג (עשין רמ"ח) שהביא דרשת התורת כהנים (שמיני פרשה ט') דיליף מקרא ד"אך מעין ובור" וגו'.
<b>ב] השקה מהני למים בלבד:</b>
כתב רש"י (כאן, ובבכורות כב. בשם תשובת רגמ"ה), דלא מצינו טהרה במקוה לאוכלין ומשקין אלא למים בלבד, ולא בתורת טבילה אלא בתורת זריעה. וברש"י חולין כו: (ד"ה משהחמיץ) כתב "אבל יין במים לאו זריעה היא <b>דטעמא לא בטיל</b>", וביאור בזה יעוי' קובץ שיעורים פסחים לד: (אות קנ"ז).
<b>ג] גדר ההשקה כחיבור גמור:</b>
עי' ברשב"א שהאריך בענין זה דזריעה והשקת מים, ומחדש דבזמן ההשקה הוי חיבור גמור ואפשר אף להטביל באותו הכלי. אמנם בחי' הרא"ה כתב דהני מילי היכי דסגי בטבילת מקוה, אבל היכא דבעי טבילת מעיין מים חיים לא מהני החיבור להטביל בתוך הכלי.
וראה עוד בענין זה בריטב"א (מכות ד.), בית יוסף (יו"ד סי' ר"א), שו"ת חת"ס (יו"ד סי' רי"ב), וחזו"א (מקואות תניינא ב. יא.).
ועוד בגדרי זריעה והשקה - יעוי' בחי' רבנו חיים הלוי (הל' טומאת אוכלין), קובץ שיעורים (פסחים לד: אות קנה-קנו), וקהלות יעקב (טהרות סי' ס').
<b>ד] האם בהשקה סגי בחיבור כל דהו ממש, או דבעינן כשפופרת הנוד:</b>
עי' תוס' חגיגה כא: (ד"ה כעוביה) ותוס' יבמות טו. (ד"ה עירוב מקואות) שנקטו דסגי במשקה טופח ע"מ להטפיח. ועי' חי' הרא"ה ובן הרמב"ן בסוגיין, וראה שדן בזה הדבר אברהם (ח"ב סי' ט"ו).
<b>ה] השקת מים יפים ברעים:</b>
פירש רש"י במתני' "מי שיש לו מים יפין לשתות ונטמאו וכו' ונותנם <b>במקוה מים מלוחים</b> עד שמשיק מים למים", והוצרך לפרש כן לפי דאיתא בגמ' (יח.) "אי אית ליה מים יפין למה לי למיעבד השקה", ועל כרחך דאית ליה רק מקוה מים מלוחים. אך קשה דבמס' מקואות (פ"י מ"ו) אמרי ב"ש דאין מטבילין מים יפים ברעים, והטבלה דהתם היינו השקה, ואסרו שמא לא ישיק יפה. ובישוב הקושיא דנו הרבה אחרונים - עי' חי' הצל"ח, מהר"ם שיף, חי' חת"ס, ובשו"ת חת"ס (או"ח סי' קנ"ב, יו"ד סי' רי"ד ד"ה ואמנם), פני יהושע (יח.), אבני נזר (או"ח סי' תי"ז), יד דוד, תפארת ישראל כאן (בועז אות ג'), הגהות יש סדר למשנה, ושמחת יו"ט.
<b>ו]</b> בתוס' חכמי אנגליה הקשו איך יש למים טהרה במקוה, הא קי"ל דכל שאין נעשה אב הטומאה אין לו טהרה במקוה, ומים אינן נעשין אב הטומאה. ותירצו דמים מצינו בהן אב הטומאה כגון משקה דזב וזבה.
<b>ז]</b> הקשה חי' הצל"ח אמאי קאמר "ושוין שמשיקין את המים" הרי לא נחלקו ב"ש וב"ה אלא באדם, ופירש לפי דטעמא דב"ה דנראה כמיקר שייך גם בהשקת המים שנראה כמצנן המים. ועי' שמחת יו"ט שדחה דבריו, ופירש בענין אחר. וראה עוד ראש יוסף.
<h4>גמ'</h4>
<b>דכולי עלמא מיהת כלי בשבת לא מאי טעמא וכו' -</b> בשבת לד. איכא משנה מפורשת דאין מטבילין את הכלים בשבת, וצ"ב אמאי המתינה הגמ' עד מסכת ביצה לבאר טעם האיסור - עי' חי' הצל"ח ופני יהושע.
<h4>רש"י</h4>
<b>ד"ה שלא יערים - אבל בקדרה אחת אם ירבה לשבת הא אמר דאפי' לחול שרי וכו' -</b> עי' בדברינו בגמ' ד"ה אכלו עד.
<b>ד"ה ואם הערים - ולא דמי להערמה דראב"א דמלח גרמא גרמא וכו' -</b> תירוצי הראשונים בזה יעוי' בדברינו על תוס' ד"ה ובלבד. וראה עוד קושית גליון הש"ס, ובדברינו לעיל יא: ד"ה אר"י אמר שמואל, אות א'.
<b>ד"ה חנניה היא - דשמעינן ליה דמחמיר בעירובי תבשילין ואליבא דב"ש -</b> עי' חי' הצל"ח, וע"ע שמחת יו"ט.
<b>ד"ה המטביל כליו - מטבילין כלים מלפני השבת דנראה כמתקן -</b> כן הוא סברת רבא לקמן (סוף יח.), וכתב מהרש"א (יח.) דרש"י נמשך לפרש הסוגיא כרבא דהוא בתראה.
<b>ד"ה ישתמש בהן - בו ביום -</b> צ"ב שלא פירש רש"י כבר לעיל גבי מעשר פירותיו דבשוגג יאכל בו ביום - עי' מהר"ם שיף, ובביאור שם.
<b>ד"ה אסורא דשבת - בשול שבת מאבות מלאכות הוא ואיסור סקילה הוא -</b> עי' בדברינו בגמ' ד"ה ת"ש המבשל, אות ב'.
<b>ד"ה אם התחיל בעיסתו - לתקנה ולאפותה ע"י עירובו -</b> עי' בדברינו בגמ' ד"ה אמר אביי, אות ב'.
<b>ד"ה מלפני השבת - דקי"ל בר"ה חייב אדם לטהר את עצמו ברגל -</b> עי' בדברינו במשנה ד"ה חל להיות, אות א'.
<b>ד"ה ובית הלל אומרים - והא דנקט שבת רבותא אשמועינן לב"ה דאפי' בשבת שרו באדם -</b> התוס' יו"ט כתב בשם היש"ש דדוקא קתני 'בשבת' כדי שיהא טהור בכניסת הרגל. והרש"ש כתב לפי שאם יטבול ביו"ט יהיה טבול יום עד שיעריב השמש ונמצא כל היו"ט בטומאה. וראה עוד חי' הצל"ח, ופני יהושע.
<b>ד"ה ושוין - מי שיש לו מים יפין וכו' ונותנם במקוה מים מלוחים -</b> עי' בדברינו במשנה ד"ה ושוין, אות ה'.
<b>ד"ה אבל לא מטבילין - בגמ' מפרש שאין נותנין אותן בכלי עץ טמא וכו' -</b> עי' תוס' לקמן יח: ד"ה ושוין, ובדברינו שם.
<h4>תוס'</h4>
<b>ד"ה ובלבד שלא יערים - וא"ת מאי שנא מההיא דרב אדא דמערים ומלח גרמא גרמא:</b>
<b>תירוצי הראשונים:</b>
<b>א.</b> תוס' תירצו דליכא התם אלא איסור עיבוד אוכלין דרבנן, ומשום שמחת יו"ט לא גזרו, ואזלו בזה תוס' לשיטתם (שבת ריש עה:). אולם מפי' רש"י משמע דהתם קיל טפי דאפילו מדרבנן אין איסור עיבוד באוכלין, ואינו אלא משום טירחא, ועי' גליון הש"ס, ובדברינו לעיל יא: ד"ה אר"י אמר שמואל, אות א'.
<b>ב.</b> יש שנקטו דלרב אדא בלבד שהיה תלמיד חכם שרי הערמה ולא לכל אדם - עי' בדברינו לעיל יא: ד"ה רב אדא, אות ב'.
<b>ג.</b> הרשב"א והר"ן (לעיל יא:) חילקו דלעיל שרי הערמה משום שההפסד בא לו מחמת שמחת יו"ט ולא מחמת פשיעתו, משא"כ גבי עירוב דהכא דפשיעתו גרמה לו שלא הניח עירוב תבשילין, או שאבד או נאכל בפשיעתו דלא שמרו כראוי. ולסברא זו רמזו גם תוס' דהכא בסוף הדיבור.
<b>ד.</b> הר"י מלוניל פירש דלעיל אם נאסור הערמה ימנע מלשחוט ומשמחת יו"ט, אבל הכא אדרבה כל שכן שיהא זריז לעשות שמחת יו"ט בהרווחה.
<b>ה.</b> חי' המאירי (לעיל יא:) תירץ דהתם קודם סעודתו הוי שפיר הערמה דלא ידע איזו חתיכה יאכל, אבל הכא איירינן במי שכבר אכל ורוצה להערים ולהכין לצורך מחר ואומר שלעכשיו הוא צריך. וכ"כ בחי' בן הרמב"ן שם דהערמה דהתם אינה ניכרת כל כך הערמה כדהכא.
<b>ד"ה על מה נחלקו - וקשה דלישנא לא משמע הכי -</b> הנה פירוש זה שדחו תוס' הוא פי' רש"י, ועי' מגיני שלמה בישוב וביאור פירושו.
<b>לכך נראה לי דגרס אפכא וכו' -</b> כתב מהרש"א דלא ניחא לתוס' לקיים הגירסא ולפרש כפשוטו, שב"ש אומרים דחשיב שני תבשילין ולב"ה חשיב תבשיל אחד בלבד, דא"כ נמצא דב"ה לחומרא וב"ש לקולא, ולא מסתבר דבהא נמי פליג ר"ש בן אלעזר על תנא דמתני'.
וראה מהר"ם שיף שתירץ באופן אחר אמאי לא קיימו תוס' הגירסא שלפנינו.
ובתוספתא שלפנינו (פ"ב ה"ג) הגירסא כדברי תוס', והחסדי דוד העיר אמאי לא הביאו ראיה מהתוספתא, מיהו בנוסחאות שבצד ציינו דיש גירסא אחרת.
<b>ד"ה אמר רבא - ואר"ת דלאפיה צריך לערב גם בפת וכו' -</b> דעת ר"ת איתא בהרחבה בספר הישר (סי' שצ"ב), ופלוגתת ר"ת ור"י הביא הרא"ש (סי' י"א) ביתר ביאור. וראה אבני נזר (או"ח סי' ת') דאיכא ג' דעות בראשונים אליבא דשיטת ר"ת.
ושיטת שאר הראשונים בזה, ולענין הלכה - יעוי' בדברינו במתני' לעיל ריש פירקין טו: ד"ה ובית הלל.
<b>והא דקאמר אביי לא שנו אלא תבשיל אחד אבל פת לא היינו דוקא היכא דאינו רוצה לאפות -</b> עי' בדברינו לעיל טז. ד"ה עושה אדם, וראה עוד מהר"ם שיף כאן.
<b>אדרבה קי"ל כר' יהושע לגבי דר' אליעזר משום דר"א שמותי הוא -</b> כלומר מתלמידי ב"ש הוא [עי' תוס' נדה ז:], והא אמר חנניה בברייתא בגמ' דב"ש בעו פת לאפיה כתבשיל לבשול - ר"ן.
מיהו יעוי' רמב"ן במלחמות (ריש פירקין) שמצדד דחנניה ור' אליעזר פליגי אליבא דב"ש. וע"ע רשב"א.
<h3>דף יח.</h3>
<h4>גמ'</h4>
<b>אמר רבה גזרה שמא יטלנו בידו ויעבירנו ארבע אמות ברשות הרבים:</b>
<b>אימתי חששו לכך, והאם קי"ל כסברת רבה:</b>
כתב בחי' הרא"ה דלא חשו להכי אלא במקום מצוה כגון שופר לולב ומגילה, וכן טהרת כלים ליו"ט דהכא, שמתוך טרדת קיום המצוה חיישינן שמא יפשע. [דאל"כ יהא אסור ליטול שום חפץ בביתו שמא יעבירנו ד"א ברה"ר]. וכעין זה איתא בתוס' כאן (ד"ה נגזור), וכ"כ הרשב"א בשם תוס'.
מיהו כתב השטמ"ק דגבי טבילת כלים לא קי"ל כסברת רבה, אך גבי שופר לולב ומגילה קי"ל כסברתו משום דהן מצוה רבה ואיכא למיחש טפי. ואכן הרי"ף והרמב"ם לא הביאו טעמו דרבה בסוגיין, אך הרא"ש כתב דטעמו עיקר. וראה בדברינו לקמן (ד"ה רב יוסף) מה שציינו בדעת הרי"ף.
והנה פשיטא לראשונים הנ"ל דטהרת כלים נמי מצוה היא, אך יעוי' בשאגת אריה (סי' נ"ו) שנקט דטבילת כלים מידי דרשות היא, וס"ל לרבה דגבי שופר ולולב לא גזרו לבטל מצות עשה אלא מחשש גדול דשמא יעבירנו לפי שהן חובה, אבל גבי טבילת כלים דרשות היא אף משום חשש כל דהו גזרו, ובהא פליגי שאר אמוראי וסברי דרק במקום מצוה ממש חששו. ועי' אבני מלואים (בשו"ת סי' י'), ואבני נזר (או"ח סי' תי"ח).
<b>א"ל אביי יש לו בור בחצירו מאי איכא למימר -</b> צ"ע דבכל דוכתי דגזרו על שופר לולב ומגילה, ופירש רבה שמא יעבירנו ד"א ברה"ר, אמאי לא הקשה אביי התינח שאינו בקי אבל בקי מאי איכא למימר - עי' מש"כ לישב הפני יהושע וחי' הצל"ח.
<b>התינח שבת ביו"ט מאי איכא למימר, גזרו יו"ט אטו שבת:</b>
<b>א]</b> כתב חי' חת"ס דנראה שמקשה על רבה לשיטתו דס"ל אין עירוב והוצאה ליו"ט כלל, וצריך לדחוק גזרה יו"ט אטו שבת, אבל למאי דקי"ל (לעיל יב.) דאיכא עירוב והוצאה ליו"ט אלא דאמרינן מתוך שהותרה לצורך הותרה שלא לצורך, וטבילה חשיבא כמכשירי אוכל נפש שאפשר לעשותן מערב יו"ט דלא אמרינן בהו 'מתוך', ניחא דא"צ לגזור יו"ט אטו שבת אלא ביו"ט גופו יש לאסור. וראה עוד בשו"ת חת"ס (או"ח סי' קמ"ז).
<b>ב]</b> צ"ע אמאי בכל המלאכות המותרות ביו"ט לא נגזור יו"ט אטו שבת - עי' תוס' ר"פ שתירץ בשני אופנים, וראה עוד בחי' הרא"ה, ובהערת המהדיר (91) שם.
<b>ומי גזרינן וכו' ואי איתא נגזור השקה אטו הטבלה:</b>
<b>בענין גזירה לגזירה:</b>
צ"ע דאביי גופיה דמקשה הכא דלא גזרינן גזירה לגזירה אית ליה בשבת יא: דגזרינן. אמנם מבואר מפי' רש"י כאן דמקשה רק על הך תקנתא דטבילת כלים, וכעי"ז איתא ברשב"א כאן. וראה תוס' שבת שם (ד"ה אמר אביי) שכתבו דדוקא בהוצאה גזר אביי גזירה לגזירה, ופירש תוס' הרא"ש משום דהוי דבר ההווה ומילתא דשכיחא, וחי' הר"ן כתב מתוך שהיא קלה בעיני בני אדם דהויא מלאכה גרועה. וראה עוד מש"כ תוס' עירובין צח. ד"ה אלא.
מיהו בחי' הרא"ה, בן הרמב"ן, ושטמ"ק בשם הריטב"א נקטו דבכל גזירות דסוגיין ליכא גזירה לגזירה, אלא כולה חדא מילתא וכעין גזירה קמייתא דשמא יעבירנו ד' אמות ברה"ר. [ואזיל בהא הרא"ה לשיטתו, דיעוי' שיטה להר"ן בסוגיא דשבת שם שכתב בשם הרא"ה דלא הוי התם גזירה לגזירה אלא הכל חדא גזירה]. ובהערת המהדיר לרא"ה כתב שנראה דזו גם שיטת תוס' (ד"ה גזרה) שטרחו לפרש דלא הוי גזירה לגזירה דיו"ט ושבת חדא היא, ושלא כדברי רש"י. אמנם מהר"ם שיף מסיק אליבא דתוס' דאף הם מודים שגזירות הסוגיא הוו גזירה לגזירה, אלא שכוונתם למעט בגזירות, דיו"ט אטו שבת מיהא לאו גזירה לגזירה היא.
וראה עוד הגהות חכמת מנוח על תוס', רש"ש שם, פני יהושע, ואבני נזר (או"ח סי' תי"ז).
<b>איתיביה כלי שנטמא מעיו"ט וכו' ואם איתא נגזור דיו"ט אטו דערב יו"ט -</b> יש לעיין כיון שביו"ט אין לחוש להעברת ד' אמות ברה"ר, נמצא דהוו ג' גזירות: יו"ט אטו ערב יו"ט, ערב יו"ט אטו שבת, ושבת שמא יעבירנו - עי' חי' הרא"ה, ושטמ"ק בשם הריטב"א.
<b>כלי שנטמא באב הטומאה אין מטבילין אותו ביו"ט בולד הטומאה מטבילין אותו ביו"ט:</b>
<b>א] טעם שנטמא בולד הטומאה מטבילין:</b>
פירש רש"י דולד הטומאה דטומאתו מדרבנן אין כאן תיקון דמדאורייתא טהור מעליא הוא. וצ"ע דבשבת קמב. מקשינן איך מעלין התרומה באחד ומאה הא קא מתקן, ולכאורה הרי מדאורייתא בטלה חד בתרי, ודין העלאה באחד ומאה הוא דרבנן גרידא, ואמאי חשיב ליה מתקן בשבת. וכתב השאגת אריה (סוס"י נ"ו) דמכאן סייעתא לסברת הרשב"א דטעם שבטומאה דרבנן לא חשיב מתקן משום שראוי להשתמש קצת קודם הטבילה כגון בחולין, משא"כ גבי מדומע שאינו ראוי מדרבנן להשתמש כלל. וכעין סברא זו כתב המגיד משנה (יו"ט פי"ד סוף הי"ח).
והמגיה למשנה למלך (מעשר ה. כג.) הקשה אמאי אין מעשרין דמאי בשבת הלא בדמאי אין תיקון דאורייתא, ותירץ דשאני דמאי שהוא ספק דאורייתא. ושער המלך (שם) הקשה והוכיח מכמה דוכתי שאסור לתרום בשבת אף טבל בחו"ל או שגדל בעציץ שאינו נקוב דעיקרו דרבנן. ועל כן כתב לחלק כסברא דלעיל דטבילת כלים דוקא שרו דלא נראה כ"כ כתיקון מנא כיון שגם קודם היה ראוי לטמא ולמי שאינו אוכל בטהרה. וכ"כ השאגת אריה (סי' נ"ו), והשפ"א כאן.
וראה עוד מש"כ הפני יהושע (על רש"י כאן), ובחי' הצל"ח.
<b>ב] ביאור הברייתא דלעיל:</b>
מדברי תוס' (ד"ה כלי) וחי' הרא"ה מבואר דכלי שנטמא בולד הטומאה משמע דלא גזרו כלל, ומטבילין אותו בין נטמא ביו"ט או מערב יו"ט, ולפי"ז ברייתא דלעיל שמחלקת בין נטמא ביו"ט או מערב יו"ט באב הטומאה איירי, וכשנטמא ביו"ט מטבילין אותו אף דבעי הערב שמש, משום שראוי להשתמש לחולין ומעשר.
מיהו רש"י הביא יש מפרשים דכלי שנטמא באב הטומאה אפילו נטמא ביו"ט אין מטבילין אותו משום שזקוק להערב שמש, ולפי"ז ברייתא דלעיל המחלקת בין נטמא ביו"ט או מערב יו"ט, בולד הטומאה איירי. ותמה מהרש"א כיון שאם נטמא ביו"ט בולד הטומאה מטבילין אותו, מה מקשינן נגזור הא [דהיינו ולד הטומאה] אטו הא [דהיינו אב הטומאה], הלא ולד הטומאה שנטמא ביו"ט מילתא דלא שכיחא היא לפיכך לא גזרו ביה, משא"כ אב הטומאה אין מטבילין משום דבעי הערב שמש ואין ראוי לתשמיש, עי' בדבריו.
וראה עוד מהר"ם שיף, פני יהושע, חי' הצל"ח, יד דוד, ושמחת יו"ט (על רש"י).
<b>כהנים זריזין הם -</b> הרמב"ם (יו"ט ד. יח.) כתב דנטמא בולד הטומאה מטבילין אותו ביו"ט לפי שהוא טהור מן התורה, וצ"ע הלא הקשו דאכתי לגזור אטו אב הטומאה, ואמאי לא פירש טעם דמסקנת הגמ' דולד הטומאה משכחת גבי כהנים דזריזין הם - עי' מש"כ המגיד משנה שם.
<b>ת"ש דאמר רחב"א אמר רב -</b> עי' לעיל ט. ברש"י ותוס' ד"ה והאמר.
<b>נדה שאין לה בגדים מערמת וטובלת בבגדיה:</b>
<b>א] אמאי לא חיישינן שמא תסחוט:</b>
הנה איכא דוכתי דחששו וגזרו שמא יסחוט, ופירש הרשב"א דהכא מהני הך טעמא דמסקינן מתוך שלא הותרה לטבול אלא ע"י מלבוש זכורה היא.
ותוס' ר"פ תירץ דהכא משום מצוה לא גזרו, כשם שלא גזרו (יומא עז:) גבי הולך להקביל פני רבו. וכ"כ תוס' שבת קיא:, ותוס' איבר"א כאן. ותוס' כתובות ו. (ד"ה האי) הוסיפו סברא דכל דבר שאדם עושה במזיד ולדעת, לא שייך למיחש שמא יסחוט.
ולענין איסור מלבן - יעוי' תוס' ד"ה מערמת, ובדברינו שם.
<b>ב] איך הנדה טובלת בבגדיה הא הוי חציצה:</b>
כתבו חי' המאירי והשטמ"ק כגון בבגדים רחבים שאין בהם חציצה. אמנם בתוס' חכמי אנגליה כתבו דכיון שבגדי הנדה גם צריכין טבילה לא הוי חציצה. ויש לעיין בסוגיא דריש פרק חומר בקדש דחגיגה.
<b>ג] איך התירו טבילת הנדה אגב בגדיה, הלא במתני' שנינו אין מטבילין כלי אגב מימיו:</b>
הנה כעין זה הקשה רש"י לעיל (ד"ה בדלי טמא) גבי מדלין בכלי טמא, ותירץ דבמתני' כל עצמו לא בא אלא לטהר, אבל הכא אין הכל יודעים שהכלי טמא דשמא לשאוב מים היה צריך. ותמה הרשב"א א"כ הכא גבי נדה איך שרי הלא כל עצמה לא באה אלא לטהר גופה ובגדיה. ומהרש"א תירץ דהכא נמי גבי נדה י"ל שנכנסת להקר עצמה ולא מיחזי שבאה לטהר.
והנה סברא זו ניחא לשיטת רש"י שבכל סוגיא זו אליבא דרבה נקט נמי סברת 'מיחזי כמתקן', וכדפירשו מהרש"ל ומהרש"א, אבל הרשב"א שדחה פי' רש"י אזיל לשיטתו שאכתי לא ידעינן סברת 'מיחזי כמתקן'.
וראה בשטמ"ק שכתב בשם מורו לישב אף לפי שיטת הרשב"א. וראה עוד סברת מהר"ם שיף, ובהרחבה באבני נזר (או"ח סי' תי"ט).
<b>רב יוסף אמר גזרה משום סחיטה וכו' רב ביבי אמר גזרה שמא ישהה:</b>
<b>לענין הלכה בטעמי הסוגיא, ונפק"מ בטבילת כלים חדשים בשבת ויו"ט:</b>
<b>א.</b> הרי"ף הביא רק טעם רב יוסף דמשום סחיטה, וטעם רב ביבי שמא ישהה. והקשה הרא"ש כיון דלטעמים הללו לא שייך לאסור טבילת כלים חדשים [עי' הטעם בקרבן נתנאל אות כ'], למה האריך הרי"ף לפרש משנה זו דהא לא שייך טבילת כלים האידנא. לכן נקט הרא"ש דטעם רבה ורבא עיקר, דרבה הלכתא כוותיה לגבי רב יוסף, וגם מצינו טעם דיליה דחשש העברת ד' אמות גבי שופר לולב ומגילה, ורבא בתראה הוא, ולפי"ז נמצא שאסור להטביל כלים חדשים בשבת ויו"ט.
והנה גם בדעת הרמב"ם תמה התוס' יו"ט, דבהל' שבת (כג. ח.) כתב סברת רבא דנראה כמתקן, ואילו בהל' יו"ט (ד. יז.) כתב סברת שמא ישהה כרב ביבי. וכן הקשה הלחם משנה (שבת שם). וראה בקרבן נתנאל (אות ל') שהאריך לישב ולפרש דעת הרי"ף והרמב"ם.
והאחרונים דנו הרבה בזה - עי' מהרש"א, פני יהושע, חי' חת"ס, וכן בשו"ת חת"ס (יו"ד סי' קצ"ו, ח"ו סוס"י ל"ג), חי' הצל"ח, שו"ת אבני מלואים (סי' י-יא), ובשאגת אריה (סי' נ"ו), אבני נזר (או"ח סי' תי"ח), מרומי שדה, אור שמח (יו"ט שם), בספר הליקוטים עהר"מ (שבת שם) בשם קובץ, ובחי' מנחת שלמה כאן.
<b>ב.</b> לענין הלכה בטבילת כלים חדשים בשבת ויו"ט - הטור (שכג. ז.) פסק לאסור, אך הב"י כתב דנקטינן כדעת הרי"ף ומשמעות הרמב"ם דשרי. ובשו"ע (שם) הביא מחלוקת הפוסקים בזה, ומסיק דירא שמים יתן הכלי לנכרי במתנה ויחזור וישאלנו ממנו ואין צריך טבילה. והרמ"א כתב דאם הוא כלי שראוי למלאות מים, ימלאנו מים מן המקוה ועלתה לו טבילה.
והמגיד משנה (יו"ט ד. יח.) כתב דאפילו שפסק הרמב"ם דחיוב טבילת כלים מדרבנן, נראה דאסור להטבילן, דכלים שטמאין מדרבנן לא חשיב תיקון היכא שאפשר להשתמש בהן כגון לאכול חולין שלא בטהרה, משא"כ כלים הנקחין מן הנכרים דאף שטומאתן מדרבנן א"א להשתמש בהן כלל קודם טבילה [כעין חילוק השאגת אריה שכתבנו לעיל ד"ה כלי שנטמא, אות א']. וראה בהרחבה בביאור הלכה (ד"ה מותר להטביל). ולמעשה - יעוי' במשנה ברורה (סקל"ג).
והנה המג"א כתב דנראה שלא יברך על טבילת כלי חדש דאז מוכח שעושה כן לשם טבילה. ותמה ביאור הלכה דא"כ אשה נדה שמותרת לטבול משום דאדם נראה כמיקר, וכי נימא שלא תברך, עי' בדבריו. מיהו בשו"ת אבני מלואים (סי' י"א) חילק דטבילת אדם לא נאסרה מעולם לפי שנראה כמיקר, משא"כ טבילת כלים שנאסרה ולא הותרה אלא כשאין התיקון נראה.
<b>רב יוסף אמר גזרה משום סחיטה -</b> הנה לא הקשו לרב יוסף "אי הכי אדם נמי" כדהקשו לרבא לקמן, ונראה לפי דרב יוסף גופיה אית ליה בשבת קכח: דאין סחיטה בשיער.
<b>א"ל אביי תינח כלים דבני סחיטה נינהו כלים דלאו בני סחיטה נינהו מאי איכא למימר, א"ל גזרה הני אטו הני:</b>
<b>מדוע לא גזרו כה"ג בהדחת כלים:</b>
הקשו הראשונים דבשבת קיח. מבואר שמותר להדיח כלים בשבת, ואמאי לא גזרו אטו כלים דבני סחיטה. ותירצו הר"ן וחי' הרא"ה דלא דמי, דבכלים דבני סחיטה שייך 'כיבוס', וגבי קערות שייך 'הדחה', הלכך אין לגזור הני אטו הני.
הרשב"א תירץ דלא גזרינן אלא בטבילה דמצוה וכמו שכתבנו לעיל, [וכוונתו כמו שהבאנו בתחילת העמוד ד"ה אמר רבה, אך צ"ע דבשלמא התם גבי גזרה שמא יעבירנו ד"א ברה"ר, שייך לומר דדוקא היכא שבהול ונחפז לקיים המצוה, אבל חששא דסחיטה דהכא שייכא בכל גווני. וצ"ל דמ"מ חשש שישכח ויסחוט מצוי טפי במקום טירדא וחיפזון כשבהול למצוה].
השטמ"ק תירץ שהתירו הדחת קערות ולא גזרו אטו כלים דבני סחיטה, כדי שלא ימנע משמחת יו"ט. [ר"ל שלא ימנע מעונג שבת, דהא התם בשבת מיירי].
ספר המכתם [בפי' שני] תירץ דהדחה לא שייכא אלא בכלים דלאו בני סחיטה הלכך לא גזרו בהן, משא"כ טבילה דשייכא בכל הכלים ואיכא למיגזר הני אטו הני. [יתכן שהוא בכלל תירוצא קמא].
<b>רב ביבי אמר גזרה שמא ישהא:</b>
<b>א] פירושי הראשונים בהך חששא:</b>
<b>א.</b> רש"י פירש דחיישינן שמא ישהא טבילת הכלים עד הרגל שיהא פנוי ובתוך כך אתי לידי תקלה. וכן פירשו תוס' ד"ה גזרה שמא.
<b>ב.</b> חי' הרא"ה כתב "ואנו רוצין למהר טהרתו כל מה שאפשר, ועוד שלא יבא לידי תקלה", משמע דסברא קמייתא היא שלא להשהות עליו טומאה גם בלא חשש תקלה.
<b>ג.</b> הר"ן כתב "ועוד שנמצא שהוא משהה מלאכתו במועד". וכעין זה כתב הר"י מלוניל "שיאמר למה אתבטל ממלאכתי והלא אוכל להטבילו בשבת לפני יו"ט, והרי כיון לעשות בשבת וקנסינן ליה כדקנסינן מכוין מלאכתו במועד". וכעי"ז כתבו תלמיד הרמב"ן, וחי' המאירי בשם יש מפרשים.
<b>ד.</b> פירוש נוסף הביא חי' הרא"ה בשם יש מפרשים: שמא ישהא עד יו"ט וחייב לטהר קודם לרגל כדי שיבא יו"ט בטהרה, ושבת הסמוכה ליו"ט עשאוה כיו"ט. ומשמע מדברי שיטה זו דחיוב האדם לטהר עצמו ברגל הוא לא רק על הגברא אלא גם על כליו, והוא חידוש שלא נמצא בשאר ראשונים. וראה בדברינו על תוס' ד"ה מדלין (ד"ה ומיהו קשה).
<b>ב] האם חששא דשמא ישהה שייכא בין בשבת ובין ביו"ט או רק ביו"ט בלבד:</b>
נראה דתליא בטעמי הראשונים הנ"ל: דהנה בדברי רש"י יש לעיין דלעיל גבי סברת רב יוסף 'משום סחיטה' נקט רש"י (ד"ה רב יוסף) דשייכא בין בשבת ובין ביו"ט, אך הכא גבי 'שמא ישהא' נקט רש"י יו"ט בלבד. ונראה דלשיטתו דהחשש משום תקלה, שייך טפי בשיהוי לזמן מרובה עד שיגיע יו"ט ולא עד שבת. [מיהו בחי' המאירי הביא בשם רש"י בין בשבת ובין ביו"ט].
ולשיטת הרא"ה נראה דתליא בפירושיו: דלפירוש דשמא ישהה ליום שפנוי לו ממלאכה נקט דהוא בין בשבת ובין ביו"ט, אך לסברא שצריך לבא לרגל בטהרה, נקט יו"ט בלבד, אלא שהוסיף דשבת הסמוכה ליו"ט עשאוה כיו"ט.
וראה עוד מש"כ מהרש"א כאן לדעת הרמב"ם והרי"ף. ובשו"ת חת"ס (ח"ו סי' ל"ג).
<b>ג] צ"ב אמאי לא סיים כדלעיל דאיתיביה כל הני תיובתא ושני ליה כדשנינן:</b>
עי' שטמ"ק, חי' הרא"ה, חי' המאירי, מגיד משנה (יו"ט ד. יח.), וחי' הצל"ח.
<b>רבא אמר מפני שנראה כמתקן כלי, אי הכי אדם נמי, אדם נראה כמיקר:</b>
<b>א] לענין הלכה בטבילת נדה ובעל קרי:</b>
כתב המג"א (שכו. ח.) בשם מהרי"ל ותרומת הדשן, דנוהגות הנשים שלא לטבול לנדתן בשבת שלא בזמנן כשהיו יכולות לטבול קודם לכן, לפי שיש חששות רבות ברחיצה בשבת משום סחיטה, ונשיאת המים שעליו ד' אמות בכרמלית וכו', הלכך אדם שטובל הכל יודעים שלשם טהרה הוא טובל ולא להקר, לפיכל הדר דינא דנראה כמתקן. וראה עוד שו"ת אבני נזר (או"ח סי' תכ"א).
ומ"מ כתב המג"א דנראה שמותר לטבול לקריו כיון שטבילתו מדרבנן היא. וביאר מחצית השקל דלאו דוקא, דהא אפילו מדרבנן ליכא חיוב, אלא ר"ל חומרא בעלמא, הלכך לא נראה כמתקן.
ותמה ביאור הלכה (ד"ה אדם) דלא דמי לולד הטומאה שעיקר טומאתו מדרבנן, ומן התורה אינו טמא כלל הלכך לא נראה כמתקן, משא"כ טומאת קרי הרי טמא מן התורה וע"י הטבילה נטהר מטומאתו. וכתב לפרש דר"ל כיון שבפועל אין נוהג היום טומאה וטהרה, ואף תיקון לצורך לימוד התורה ליכא דאפילו בלא טבילה מותר, על כן בזמנינו לא מיחזי כמתקן לבד מנדה שהטבילה מתירתה לבעלה.
אך הביא הביאור הלכה מדברי ביאור הגר"א, וביאר כוונתו לאסור טבילת בעל קרי ודלא כמג"א, כיון דסוף סוף נטהר על ידי הטבילה מיחזי כמתקן, וגם המג"א עצמו סותר דבריו דבסי' קכ"ח משמע שאוסר לטבול לקריו. ומסיק ביאור הלכה, וכן פסק במשנה ברורה (סקכ"ב) דכיון שרוב האחרונים מקילין בזה, אין למחות במי שנוהג להקל, ובודאי בנטמא בשבת ויו"ט גופא אין להחמיר [כדאיתא בגמ' דבכלי שנטמא ביו"ט לא גזרו], אך יזהר מאד שלא יבא לידי סחיטה.
<b>ב] טבילת גר בשבת ויו"ט:</b>
הקשו הראשונים אמאי ביבמות מו: אסרו טבילת גר בשבת משום תקוני גברא, הא אדם נראה כמיקר. ותירצו תוס' שם (ד"ה תקוני) דשאני גבי גירות דבעי שני תלמידי חכמים לעמוד שם בשעת הטבילה ולהודיעו המצות, הלכך לא נראה כמיקר. אמנם הרמב"ם (איסורי ביאה יג. ו.) פירש משום דהטבלת גר צריכה בית דין. וראה ביאור הלכה (שכג. ז. ד"ה ימלאנו מים) שביאר דפליגי, ונפק"מ במחלוקתם.
התוס' ישנים (יבמות שם), והרשב"א כאן תירצו דשאני טבילת גירות דהוי תיקון גדול דמפיק ליה מטומאת נוכרי ומעייל ליה לטהרת ישראל.
מיהו הב"ח (יו"ד סי' רס"ח) אכן מכח קושיא זו הביא שבה"ג והסמ"ג פסקו דמטבילין גר בשבת. וראה עוד אור שמח (יו"ט ד. יז.).
<b>ג]</b> בחי' הצל"ח ביאר בגדר 'אדם נראה כמיקר', דאף שהאדם עצמו יודע שמתכוין לטבילה ולא להקר, מ"מ הגזירה היא משום הרואין אותו ולא גזרו משום הטובל עצמו, עי' בדבריו.
<b>ד]</b> הקשה הפני יהושע (במתני' יז:) נימא דלא גזרו בשבת שקודם יו"ט על טבילת אדם, משום המצות עשה דחייב אדם לטהר עצמו ברגל, עי' בדבריו.
והגהות מצפה איתן תירץ על דרך שאמרו (מנחות מח.) דלא אמרינן עמוד וחטא בשבת בשביל שתזכה בחול, והכי נמי לא אמרינן לטבול בשבת בשביל ליטהר ברגל, עי' שדן בסברא זו.
<b>מפני שנראה כמתקן כלי:</b>
<b>מאי שנא מהשקת מים, ובענין מכה בפטיש באוכלין:</b>
כתב השטמ"ק דדוקא בכלים גזרו דנראה כמתקן כלי, אבל לא אסרו השקת מים טמאים משום דאין תיקון אלא בכלים. והעמק ברכה (יום טוב אות ט') דקדק מדבריו דאיסור מכה בפטיש ליכא באוכלין ומשקין אלא דוקא בכלים, ומדברי הרמב"ם דקדק לא כן, והוא פלוגתא בפוסקים יעוי' בהרחבה בביאור הלכה (סי' שי"ח ד"ה והדחתן). מיהו יתכן שכוונת השטמ"ק דאפילו אי איכא באוכלין משום מכה בפטיש אבל במים ליכא, ואפילו נימא שתיקון דאורייתא איכא במים, מיהו איסור השקה שהוא דמיון רחוק לתיקון לא גזרו, ובפרט דאף במים יש לומר סברת היתר האדם דנראה כמיקר ומצנן אותן. וראה עוד בחי' הצל"ח (יז:).
<h4>רש"י</h4>
<b>ד"ה ומי גזרינן - ומי אחמור רבנן כולי האי בהך תקנתא דטבילת כלים למגזר התירא אטו אסורא וגזרה לגזרה -</b> עי' בדברינו בגמ' ד"ה ומי גזרינן.
<b>ד"ה בדלי טמא - והא לא דמי למטביל כלי ע"ג מימיו דמתני' דאסור וכו' -</b> הרשב"א תמה הלא נדה שאין לה בגדים אמרינן בסמוך דמערמת וטובלת בבגדיה, ומתוך שלא הותרה אלא ע"י מלבוש זכורה היא, והא התם כל עצמה לא באה אלא לטהר בין גופה ובין בגדיה, דדמי למטביל כלי ע"ג מימיו דמתני' דאסור.
וראה מש"כ השטמ"ק בשם מורו, מהרש"א (בגמ' ד"ה מתוך), מהר"ם שיף, ושמחת יו"ט.
<b>וטעמא דטבילה אסורה משום דנראה כמתקן כלי -</b> צ"ע דטעם ד'מתקן כלי' נקט רבא לקמן בסוף העמוד, והכא אליבא דרבה קיימינן דאית ליה משום העברת ד' אמות ברה"ר. וכן תמהו בתוס' חכמי איבר"א. ותירץ מהרש"ל דכולהו מודו לטעמא דתיקון כלי, אך דסברי שלא מיחשב כתיקון כלי אלא א"כ אסורה הטבילה גם מחששא דהעברת ד"א ברה"ר, ואזי אף דליכא למיחש להעברה אסור משום מתקן כלי.
ומהרש"א דחה פירושו, וביאר שרש"י נמשך בכמה דוכתי לפרש כל הסוגיא לטעמא דרבא משום דהוא בתראה, אבל לרבה לא קשיא, דטעמיה משום העברת ד"א וזה לא שייך לגזור גבי כלי שדרכו להיות מונח אצל הבור, עי' בדבריו. וסייע לפירושו מדברי התוס' ישנים. וראה עוד מש"כ הפני יהושע.
<b>ד"ה כלי שנטמא מעיו"ט - ובאב הטומאה כדלקמן -</b> היינו ללישנא קמא דרש"י לקמן ד"ה בולד הטומאה. ועי' תוס' ד"ה כלי שנטמא.
<b>ד"ה דלא שכיחא - שהרי הכל מטהרין ברגל -</b> עי' בדברינו במתני' יז: ד"ה חל להיות, אות א'.
<b>ד"ה אין מטבילין אותו בי"ט - דכיון דטמא מן התורה הו"ל כמתקן -</b> הרשב"א תמה הלא אכתי לא ידעינן טעמא דרבא משום מתקן, אלא פירש דטעמא משום שמא יעבירנו, ונטמא בולד הטומאה אינו בהול לטהרו ולא חיישינן, וכמש"כ תוס' סוף ד"ה נגזור.
מיהו רש"י בכל סוגיין נקט כפי הטעם דמתקן כלי, ועי' בדברינו על רש"י לעיל ד"ה בדלי טמא.
<b>ד"ה בולד הטומאה - י"מ כלי שנטמא באב הטומאה אפילו נטמא בי"ט אין מטבילין אותו בי"ט -</b> עי' בדברינו בגמ' ד"ה כלי שנטמא, אות ב'.
<b>ד"ה שמא ישהא - משהי להו עד י"ט שהוא פנוי ואתי בהו בתוך כך לידי תקלה וכו' -</b> עי' בדברינו בגמ' ד"ה רב ביבי.
<h4>תוס'</h4>
<b>ד"ה שמא יעבירנו - תימה אמאי לא קאמר שמא יוציאנו מרה"י לרה"ר וי"ל שיש הכירא בפתח ובגפופי החצר:</b>
<b>תירוצי שאר הראשונים:</b>
<b>א.</b> רש"י בסוכה (ריש מג.) גבי לולב שופר ומגילה דגזרו נמי מהאי טעמא דשמא יעבירנו ד"א ברה"ר, פירש לפי שברוב מקומות יש לחוש והעברת ד' אמות ולא להוצאה, כגון אם היה מונח בכרמלית, או כגון הגביהו ע"מ ליטלו ולא להוציא ונמלך להוציאו, דפטור משום שלא היתה עקירה לכך כדאיתא בשבת ה:
ותוס' שם (ריש מג.) השיגו על סברת רש"י השניה, דהא בהעברת ד"א ברה"ר נמי משכחת כגון נטלו ע"מ שלא להעביר ד"א, דאף שחזר והעביר ד"א לא מיחייב. לכן הסכימו תוס' לסברתו הראשונה. ועוד פירשו כטעמם דהכא דמרה"י לרה"ר איכא היכרא. אמנם במגילה ד: נקטו תוס' כטעם רש"י בסוכה. ובישוב פירוש רש"י זה - יעוי' כפות תמרים וערוך לנר בסוכה שם, ושטמ"ק ופני יהושע כאן.
והנה עיקר נידון זה תלוי לכאורה בחקירה האם העקירה והנחה הן מעיקר החיוב דהעברת ד' אמות ברה"ר, ונפק"מ האם גם העקירה והנחה צריכות להיות ברה"ר, או שדי דעצם העברת הד"א היתה ברה"ר. ודן בזה אפיקי ים (ח"ב סי' ל"ז), עי' בדבריו. וראה עוד אבי עזרי (שבת יג. טו.).
<b>ב.</b> תוס' חכמי איבר"א תירצו דנקט העברת ד"א ברה"ר דהיא שייכא בכל מקום שהכלי שם, אבל 'הוצאה' לא שייכא אלא א"כ נמצא הכלי ברה"י.
<b>ג.</b> בחי' המאירי כתב דלאו דוקא קאמר שמא יעבירנו ד"א ברה"ר, אלא תרוייהו קאמר, שמא יוציאנו ויעבירנו.
<b>ד"ה גזרה י"ט אטו שבת - ולא הוי גל"ג די"ט ושבת אחת היא -</b> רש"י (ד"ה ומי גזרינן) הזכיר דהוי גזירה לגזירה, ועי' בדברינו בגמ' ד"ה ומי גזרינן.
ובהא דכתבו תוס' דיו"ט ושבת אחת היא - יעוי' בדברינו לקמן כא. ד"ה ואיבע"א.
<b>ד"ה נגזור השקה אטו הטבלה - וקשה לפרוך נגזור משום שמא יעבירנו ד"א ברה"ר להשיקן וי"ל וכו' -</b> הרשב"א תירץ בשם ר"ת בספר הישר (סי' שפ"ו) דליכא למיפרך הך חששא בהשקה, שהרי נותן דעתו דכשם שאינו יכול לילך להביא מים יפים מן המעין, כך אינו יכול לילך למעין להשיקן. אך הקשה הרשב"א דאכתי אינו מספיק לישב ההיא דולד הטומאה דלקמן. על כן מסיק כתירוץ תוס' דהכא.
וחי' המאירי תירץ דכוונת הגמ' "נגזור השקה אטו הטבלה", כלומר דנגזור בהשקה כשם שגזרינן בהטבלה שמא יעבירנו ד' אמות ברה"ר.
ואופנים נוספים בישוב קושית תוס' - יעוי' במהר"ם שיף, שו"ת אבני נזר (או"ח סי' ת"כ), ופני יהושע.
<b>אבל בהשקת מים אין להוט כ"כ להשיקן דאפשר במים אחרים -</b> צ"ע דהא אמרינן בסמוך דלית ליה אחרים, דאי אית ליה למה לי השקה. וצ"ל דתוס' מיירי השתא לס"ד, ולמסקנא בלאו הכי לא קשיא דהא מסקינן דחשיב כה"ג מילתא דלא שכיחא. שו"ר שעמד בזה השפ"א, עי' בדבריו.
<b>וכן בסמוך בולד הטומאה לא פריך נגזור שמא יעבירנו וכו' -</b> כתב מהרש"א דההיא דמדלין בכלי טמא לא קשיא לתוס', דאין לפרוך נגזור שמא יעבירנו ד"א ברה"ר, דדרך הכלי להיות מונח אצל הבור.
אך אכתי צ"ע אמאי לא קשיא לתוס' מההיא דכלי שנטמא ביו"ט. ועי' מהר"ם שיף.
<b>ד"ה מדלין - וי"ל דהתם מיירי שהוא מלא מים ויש בו הוכחה דלאטבולי קבעי ואסור להטביל כלי דמחזי כמתקן אבל הכא אין הכל יודעין שהדלי טמא -</b> כעי"ז פירש רש"י. ויש לעיין דלכאורה גבי דלי אכתי מיחזי כמתקן בעיני המטביל עצמו - עי' מהר"ם שיף.
<b>ד"ה כלי שנטמא - והר"י פירש דניחא לפי המסקנא דאיירי בתרומה דשם צריך הערב שמש -</b> כלומר לפי המסקנא דולד הטומאה משכחת גבי כהנים שרוב אכילתן תרומה. וצ"ב דלכאורה לא מוקי למסקנא כל הברייתא דבכהנים מיירי, אלא אב הטומאה איירי סתמא ואף בישראל, וולד הטומאה לחודיה בכהנים איתמר.
<b>ואינו נראה להר"ר יצחק דאטו פסיקא ליה דכהנים לית להו חולין -</b> הפני יהושע תירץ דמסתמא כהנים אוכלין אף חוליהן על טהרת תרומה או טהרת קדש.
<b>ומיהו קשה היאך הוא מותר להטביל כלי שנטמא בולד הטומאה דאם רוצה להשתמש בחולין ובמעשר א"צ טבילה -</b> תוס' ר"פ תירץ וז"ל "וי"ל דלטומאה מטביל ליה", ויש להסתפק אם כוונתו דמטביל ליה כדי שלא יטמא לו אוכלין, או משום שהחיוב לטהר עצמו ברגל כולל גם הכלים שצריכים להיות טהורים. [עי' בדברינו בגמ' ד"ה רב ביבי, אות א'].
ובעיקר קושית תוס' ראה עוד מש"כ לישב הקהלות יעקב (סוס"י י"ד), ושמחת יו"ט.
<b>וי"ל דלפירוש אחר שפירש"י ניחא דבטבילה דרבנן כמו זו לא בעיא הערב שמש -</b> עי' תוס' חגיגה כא. ותוס' זבחים צח: (ד"ה טבול יום) שנקטו כן והאריכו בראיות.
והקשו תוס' הנ"ל מהא דאיתא ביומא מז. שהצריכו הערב שמש גבי צינורא דעכו"ם שטומאתן רק מדרבנן, ותירצו דהחמירו בהן לעשותן זבים גמורים ולהצריכן הערב שמש, וכן החמירו בטומאת עם הארץ דרבנן.
ברם הר"ר אלחנן בתוס' חגיגה שם (בסוף הדיבור) נקט דגם נטמא בולד הטומאה בעי הערב שמש, [וכתב הקהלות יעקב (סי' י"ד) דכן נראה גם דעת הרמב"ם פ"י מאבות הטומאות]. וסוגיין פירש ה"ר אלחנן דמיירי ביו"ט שחל להיות בערב שבת ומטביל לצורך השבת דיו"ט מכין לשבת.
והאבני מלואים (בשו"ת סי' י') תמה דאדרבה אמרינן בריש ביצה דאין יו"ט מכין לשבת, ותירץ דאפשר דסברי תוס' שע"י עירובי תבשילין מותרת הכנה מיו"ט לשבת אפילו במכשירי אוכל נפש וכדעת הגהות אשר"י. אך אכתי תיקשי לדעת הר"ן דלא מהני עירובי תבשילין אלא כגון לאפיה או בישול. וראה מש"כ לישב בזה קהלות יעקב הנ"ל, ועי' חידושי בתרא (אות פא-פב).
<b>ד"ה היכי משכחת - וא"ת בישראל נמי משכחת לה וכו' וי"ל דמיירי בכלי שאינו ראוי להשתמש בתוכו מים כגון כלי מנוקב -</b> וכן תירץ תוס' ר"פ, ועי' חי' הצל"ח בביאור תירוץ זה.
ותוס' רי"ד תירץ דלישראל חזי מ"מ להשתמש באוכלין בלא טבילה, ואין צריכין להטבילו אלא כהנים שאוכלין בתרומה. וצ"ב הא גם לכהנים חזי לאכילת חולין. ואולי כוונתו דתרומה גבי כהנים שכיח טפי, ועוד שאוכלין חוליהן על טהרת תרומה, אבל ישראל יכול להשתמש בו לאוכלין כמו למשקין.
והרשב"א תירץ דישראל אע"ג דמשכחת לה לפעמים בחולין, מילתא דלא שכיחא היא ולא גזרו בה רבנן. וצ"ב אמאי חשיב מילתא דלא שכיחא בכלי הראוי למשקין.
<b>ד"ה מערמת - תימה היינו שרייה ושרייה אסורה מפני שהוא מכבס וכו' וי"ל דהואיל דהוי דרך טינוף שרי -</b> הרשב"א תירץ בשם ר"ת (בספר הישר סי' רפ"ג) דיש בגדים שמתכבסין מהרה, ובאותן אמרו שרייתן זהו כיבוסן, והכא מיירי בבגדים שצריך לטרוח הרבה בכיבוסן.
ותוס' שבת קיא: פירשו כתירוץ תוס' דהכא, וכתבו כן בשם ר"ת בספר הישר.
עוד תירצו תוס' שם דשרייתו זהו כיבוסו אמרינן רק היכא דאיכא טינוף ממש. וכן נקט הרא"ש ביומא (פ"ח ס"ד), והוסיף לחדש דאפילו הושחר הבגד מחמת הלבישה, כיון שאין עליו טינוף בעין שרי. [מיהו אי מכוין בנתינת המים לכבס אסור - משנה ברורה שב. מו.]. אך אליבא דתירוץ דלעיל שהוא שיטת תוס' דהכא, אפילו אין בבגד שום טינוף אסור לשרותו, אלא א"כ הוי דרך לכלוך כטבילה במים וניגוב ידים במפה, וכה"ג מותר אפילו היה לכלוך על הבגד - עי' ביאור הלכה (שב. ט. ד"ה שאין).
ולענין הלכה: הרמ"א (שב. ט.) הביא שתי השיטות, וכתב המשנה ברורה (סקמ"ח) דיש לחוש למחמירין אפילו בבגד נקי דהוא איסור של תורה. אמנם כתב ביאור הלכה (שכ. מ. ד"ה טוב) שבעת הצורך אפשר לסמוך על רוב הפוסקים שבבגד נקי לא אמרינן שרייתו זהו כיבוסו. וראה עוד אבני נזר (ח"א או"ח סי' קנ"ט).
<h3>דף יח:</h3>
<h4>גמ'</h4>
<b>תינח בשבת ביוה"כ מאי איכא למימר:</b>
<b>א]</b> צ"ב מהיכא פשיטא ליה דביוהכ"פ מותר לאדם לטבול, דהא אכתי לא שמיעא ליה ברייתא דלקמן דכל חייבי טבילות טובלין כדרכן, וכתב חי' הרא"ה דמסברא מקשינן משום דקים לן הכי. והרשב"א פירש דחדא דאית ביה תרתי מיבעיא ליה: מי נימא דאסור לטבול ביוהכ"פ, דאי שרי מי איכא למימר דנראה כמיקר.
<b>ב]</b> כתבו תוס' רי"ד, הרשב"א, וחי' הרא"ה דביום הכיפורים ליכא למימר פעמים שאדם בא מן השדה מלוכלך בטיט וצואה, דהא שרי לרחוץ רק מקום טינופו ולא כל גופו.
וראה עוד פני יהושע, שמחת יו"ט, הגהות יש סדר למשנה, אור גדול במשניות (יומא פ"ח מ"א), ושו"ת בנין שלמה (סי' ל"ד).
<b>אמר רבא מי איכא מידי דבשבת שרי וביוה"כ אסור:</b>
<b>א.</b> סברא זו צ"ב<b>,</b> הלא היתר הטבילה בשבת משום דמיחזי כמיקר וביוה"כ ליכא מימר הכי, ומדוע נימא שאין להחמיר ביוה"כ יותר משבת אף שאין טעמם שוה - עי' מש"כ לבאר בחי' חזון יחזקאל (בליקוטים על המסכתות).
<b>ב.</b> לכאורה לפי סברא זו כל שכן דאיכא למימר מי איכא מידי דבשבת שרי וביו"ט אסור, ואילו לעיל דף ב: גבי מוקצה מחמיר רב נחמן ביו"ט מבשבת - עי' בדברינו שם ד"ה מאי שנא, אות א'.
<b>ואמר אביי כי תנן נמי מתני' מגמע ופולט תנן -</b> וסיפא דקתני "אבל מטבל הוא כדרכו" הוא הדין דמצי למיתני דמגמע ובולע, אלא אורחא דמילתא נקט - תוס' שבת דף קיא.
וראה עוד חי' הרא"ה כאן, שטמ"ק, ומרומי שדה.
<b>ורבא אמר אפי' תימא מגמע ובולע ולא קשיא כאן קודם טבול כאן לאחר טבול -</b> רש"י, תוס' רי"ד בשבת קיא. והר"י מלוניל שם פירשו שקודם אכילתו שרי שכן היה דרכן לטבול בחומץ דאהני לאכילה, ולאחר אכילה שאין דרך לטבל מוכח דעביד לרפואה.
והר"ח בשבת פירש שקודם אכילה אין החומץ מרפא, ולאחר אכילה מרפא, וסייע לזה מהירושלמי.
והנה לפירושים אלו 'טיבול' דהכא עניינו לשון אכילה, ועי' בר"ח שם שהביא סייעתות דהכא לשון אכילה הוא, אבל הערוך (ערך טבל א') נקט 'טיבול' כפשוטו, ופירש דלאחר שהטביל פתו בחומץ לא יגמע אותו ויבלע, דכיון דטביל ביה מאיס לשתיה ומוכח דלרפואה עביד.
<b>ואם איתא נימא הואיל וקודם טבול שרי לאחר טבול נמי שרי -</b> פירש רש"י דאין לומר לחצי שבת אתה אוסרו ובחצי שבת מתירו, ובשאגת אריה (סי' ק"ג) סייע מכאן לשיטתו דמותר לתקוע בר"ה שלא לצורך לאחר שכבר יצא ידי חובתו דהא אין לחלק בהיתר תקיעה בר"ה, ודלא כפסק הרמ"א (סי' תקצ"ו). ובעונג יו"ט (סי' מ"ז) דחה דשאני הכא דקודם שאכל מותר לגמוע אפילו מכוין לרפואה דלא מוכחא מילתא, להכי לא גזרו לגמוע לרפואה לאחר אכילה, משא"כ בתקיעה שגם קודם לא שרי אלא אם מכוין לצורך מצוה ולא לשיר ולהתעסק, א"כ אם נאסור לתקוע שלא לצורך אחר שתקע אין בזה איסור לחצי שבת, אלא דלצורך מצוה שרי ושלא לצורך אסור, עי' בדבריו.
<b>מני מתני' לא רבי ולא רבנן דתניא אין מטבילין את הכלי ע"ג מימיו לטהרו וכו' דברי רבי וחכ"א מטבילין כלי ע"ג מימיו לטהרו וכו' -</b> צ"ע לס"ד דהברייתא מיירי ביום אחד דיו"ט או דשבת, איך יתפרשו דברי רבי דאין מטבילין הכלי ע"ג מימיו, תיפוק ליה דהמים עצמן אסור להשיקן אפילו בכלי אבן. וכן תמוה איך נפרש דברי חכמים דמשיקין המים דוקא בכלי אבן, הלא אם מטבילין הכלי ע"ג מימיו א"כ שפיר משיקין המים אף בכלי עץ המקבל טומאה - עי' מש"כ לבאר הרש"ש, ושפ"א.
<h4>רש"י</h4>
<b>ד"ה אין מטבילין כלי - הצריך טבילה -</b> עי' תוס' ד"ה ושוין, ובדברינו שם.
<b>ד"ה ה"ג דתניא - והשתא דברייתא מתוקמא הכי איבע"א מתני' רבנן היא וכו' -</b> רש"י הקדים "איבעית אימא רבנן היא" כגירסת מהרש"ל בגמ' המובאת בגליון.
<b>(יט.) ובספרים שלנו נחלפה רישא לסיפא וכו' וגורסין מפני דוחק ומתני' רישא בי"ט וסיפא בשבת ומפרשינן וכו' ואין ראוי לפרש כן וכו' -</b> לגירסא זו מפרש רש"י דקאי אמתניתין דמוקמינן לה רישא ביו"ט וסיפא בשבת, וכתבו הרש"ש וחכמת מנוח דלפי"ז גרסינן "איבע"א רבי וכולה <b>מתניתא</b> בשבת, ואיבע"א רבנן וכולה <b>מתניתא</b> ביו"ט".
והנה תמיהת רש"י לגירסא זו היא עפ"י שמקיים אף לגירסא זו הא דקתני "רישא ביו"ט וסיפא בשבת" ומתוך כך צריך לדחוק דקאי אמתני' ולא אברייתא, אבל תוס' (סוף יח:) כתבו דלגירסא זו מהפכינן והכי גרסינן "רישא בשבת וסיפא ביו"ט" והכל אחד, וקאי נמי אברייתא. והסכימו לגירסא זו חי' הרא"ה ושטמ"ק.
<h4>תוס'</h4>
<b>ד"ה הדר ביה - וי"ל דסמי חדא מקמי תרתי וכו' ולא נהירא וכו' -</b> הנה תוס' כאן וכן תוס' ר"פ והרשב"א דחו תירוץ זה, אך תוס' שבת קיא. (ד"ה לא ס"ד) קיימו תירוץ זה בשם הר"י. וראה עוד מש"כ לישב הגהות בית מאיר כאן, ושמחת יו"ט.
<b>לכן נ"ל דקים ליה לגמרא דלא היה יכול לעקור מפני שנראה כמתקן וכו' -</b> עי' חי' הרא"ה שהרחיב דרבא מוכרח לסברתו דנראה כמתקן, ולית ליה סברות שאר תירוצים.
<b>אבל היה סבור לעקור שנויא דהואיל -</b> צ"ב דהא שנויא ד'הואיל' גם קאי לישב מתניתין - עי' רש"ש.
<b>ד"ה כל חייבי טבילות - אבל השתא שכל טבילות שנשותינו טובלות היינו טבילה שלא בזמנה וכו' אינן טובלות בט' באב וביוה"כ:</b>
<b>א.</b> מבואר מדברי תוס' דאף למ"ד טבילה בזמנה מצוה, כל שמאחרת הטבילה לא חשיב טבילה בזמנה, אולם בלשון הטור (יו"ד ריש סי' קצ"ז) דקדק הב"י דכל שמתעכבות מלטבול רק מפני תקנת חכמים, כשמגיע הזמן שקבעו להן חכמים חשיב שפיר טבילה בזמנה מצוה. וכן נקט המאירי (נדה ל.).
<b>ב.</b> מקור דין טבילה בזמנה מצוה - כתב רש"י (שבת ריש קכא.) מקרא "והיה לפנות ערב ירחץ במים", והעיר הרש"ש שם שסותר שיטתו, דביומא ח. פירש רש"י מקרא אחר "וחטאו ביום השביעי".
<b>אלמא ש"מ דקסבר ההוא תנא דטבילה בזמנה לאו מצוה היא ואפילו הכי שריא ביוה"כ:</b>
<b>א]</b> הראשונים (תוס' הרא"ש, רשב"א, ר"ן) ביארו הטעם דשריא ביוהכ"פ, לפי דאסור רק רחיצה של תענוג לפיכך טבילה לצורך שרי, כשם שמותר למי שידיו ורגליו מלוכלכין בטיט לרחוץ כדרכו ואינו חושש.
<b>ב]</b> כדעת תוס' דהכא כן נקטו תוס' בשבת (קיא. ד"ה לא ס"ד, קכא. ד"ה ה"ג), אולם תוס' ותוס' הרא"ש ביומא פח. הביאו דעת ר"ת (בספר הישר) דלמאי דקי"ל טבילה בזמנה לאו מצוה אסורין לטבול ביוהכ"פ. [ותליא בגירסת הגמ' ביומא "מן המנחה ולמעלה <b>אינו צריך</b> לטבול" או "<b>אינו יכול</b> לטבול" - עי' תוס' שבת קכא. הנ"ל].
ובישוב שיטת ר"ת מהוכחת תוס' דהכא מן הסוגיא ביומא - עי' תוס' רי"ד ומאירי ביומא פח., ורש"ש ומלא הרועים בשבת קכא.
והנה שיטת הרמב"ם (יסודי התורה ו. ו.) מוכחא דס"ל טבילה בזמנה לאו מצוה, ואפילו הכי פסק (שביתת עשור ג. ב.) דחייבי טבילות טובלין כדרכן ביוהכ"פ, וכתב הלחם משנה דמוכח דס"ל כתוס' דהכא.
וראה עוד שער המלך (יסודי התורה שם), תוספת יוהכ"פ (יומא שם), וקהלות יעקב (יומא סי' כ"א).
<b>ומיהו בתשעה באב אין טובלין וכו' ועוד אור"י דבזמן הזה אין טובלין לא ביוה"כ ולא בט' באב וכו':</b>
<b>לענין הלכה:</b>
הרמב"ם (שביתת עשור ג. ב.) פסק דין הברייתא דכל חייבי טבילות טובלין כדרכן בין בתשעה באב ובין ביוהכ"פ, ועי' מש"כ הגהות מיימוני שם (אות ה').
ובדעת הטור צ"ע דבהלכות תשעה באב (תקנד. ח.) כתב דכל חייבי טבילות טובלין כדרכן בת"ב וביוהכ"פ, ואילו בהלכות יום הכיפורים (סוס"י תרי"ג) הביא דברי תוס' דהכא. ועי' מש"כ בזה הב"ח (תקנד. ג.).
ולמעשה - פסק השו"ע (תקנד. ח., תריג. יב.) כדברי הר"י דהכא, שבזמן הזה דאין טבילה בזמנה מצוה נהגו שלא לטבול בין בתשעה באב ובין ביוהכ"פ.
<b>ד"ה ושוין - אבל לא בכלי עץ לפי שהוא מקבל טומאה מן המשקין ונמצא שהוא מטביל כלי -</b> עי' מהרש"א, מהר"ם שיף, והגהות גנזי יוסף.
<b>וא"ת אמאי אין מטבילין אותו הא איכא תרתי לטיבותא חדא דנטמא בי"ט וכו' -</b> תוס' מקשים לפי שיטתם דמיירי בכלי עץ טהור שנטמא השתא ביו"ט, אבל רש"י (ד"ה אין מטבילין) פירש דמיירי בכלי הצריך טבילה מכבר. וכן פירש רש"י במתני' לעיל יז: (ד"ה אבל לא מטבילין) דבכלי עץ הטמא כבר איירי. וכ"כ התוס' יו"ט בדעת רש"י, עי' בדבריו.
<b>וי"ל דמ"מ אין לגרום הטומאה לכלי בידים כדי שיטבילנו וכו' -</b> וכן תירצו תוס' ר"פ, רשב"א, וחי' הרא"ה במתני' לעיל יז:, וע"ע חי' בן הרמב"ן שם, שמחת יו"ט כאן, ואבני נזר (או"ח סי' תיח. כט., תיט. ז.).
וראה ביאור הלכה (שכו. ח.) שכתב לישב עפ"י סברא זו דברי המג"א שנהגו כהנים לא להזדקק לנשיהם ביו"ט כדי שיוכלו לשאת כפיהם בטהרה, והיינו דאף שנטמאין ביו"ט גופיה מ"מ אין להיטמא לכתחילה על דעת שיהא מותר לטבול, אך כתב דיש לחלק.
<b>ד"ה אין מטבילין - ובספרים היה כתוב אפכא השקה קודם הטבלה והכל אחד אלא שגירסת הספרים גרס רישא בשבת וסיפא בי"ט -</b> לגירסא זו הסכימו חי' הרא"ה והשטמ"ק.
<h3>דף יט.</h3>
<h4>גמ'</h4>
<b>ואיבעית אימא רבנן וכולה מתניתין בשבת:</b>
<b>לענין הלכה:</b>
מדברי הרמב"ם בפי' המשנה מוכח שמפרש משנתינו כהך איבעית אימא, וכן פסק בהלכותיו (שבת כג. ח. יו"ט ד. יז.) דבשבת הטבלת הכלי אסורה והשקת המים מותרת, אך ביו"ט מטבילין הכלי ע"ג מימיו וכל שכן דמשיקין.
והנה מדברי שמואל בריש סוגיין משמע דמבאר מתני' דביו"ט מיירי, ופירש השפ"א דהרמב"ם לא חש לדשמואל משום דשמואל לא ידע הברייתא, וסוגיא דהגמ' מסיק עפ"י הברייתא דלחכמים כולה מתני' בשבת איירי, לכן פירש כך הרמב"ם את המשנה.
<b>ת"ר כלי שנטמא מערב יו"ט אין מטבילין אותו בין השמשות:</b>
<b>בענין טבילת כלים בין השמשות דכניסת יו"ט ויציאתו:</b>
הנה כברייתא דילן כן איתא במתני' שבת לד. "ספק חשכה ספק אינו חשכה אין מטבילין את הכלים". אמנם דעת רבי (שבת ח:) דכל שהוא משום שבות לא גזרו בבין השמשות, ועי' בדברינו על רש"י כאן (ד"ה מידע ידע) דלכך דקדק רש"י לאוקמה הכא בטעמא שאינו משום שבות.
ונראה שגם הר"ח בא לישב אליבא דרבי, ולכך דקדק לפרש "אין מטבילין אותו <b>ביו"ט</b> בין השמשות", כלומר לא מיירי בבין השמשות דכניסת יו"ט, דהא ס"ל לרבי דלא גזרו שבות בין השמשות, אלא בבין השמשות דיציאת יו"ט איירי. אמנם המג"א (סי' שמ"ב) הסתפק לענין בין השמשות דמוצאי יו"ט, ועי' משנה ברורה שם (סק"ב), וביאור הלכה (ד"ה בין השמשות).
[מיהו מש"כ הר"ח "שנמצא מתקן מנא ביו"ט לחול" צ"ב דהא איכא איסור עצמי להטביל כלי ביו"ט, ולאו משום הכנה מיו"ט לחול].
<b>אמר רבא אשכחתינהו לרבנן דבי רב וכו' ואמינא להו אנא במחשבתו ניכרת מתוך מעשיו דכו"ע לא פליגי -</b> עי' מש"כ הגהות פורת יוסף בביאור מחלוקת רבא עם רבנן דבי רב.
<b>במחשבתו ניכרת מתוך מעשיו דכו"ע לא פליגי כי פליגי כגון דאיטמי בפחות מכעדשה ואתא לקמיה דרבנן לשיולי וכו' -</b> יש להסתפק כאשר אתא לשיולי בפחות מכעדשה, ומאידך הוא רהיט בין השמשות, האם לדעת רבא הוי הוכחה מספקת דידע מענין דבין השמשות דהא מחשבתו ניכרת מתוך מעשיו, ומפקיע חששא דמדהא לא גמיר הערב שמש נמי לא גמיר. והנה מדברי רש"י (ד"ה דכולי עלמא) מוכח דאפילו ברהיט פליג ר"ש שזורי וקאמר דלא מהני הא דמחשבתו ניכרת מתוך מעשיו היכא דיש לחוש דלא גמיר, ודוק, ולפי"ז מתפרשת הגמ' הכי: היכא דרהיט סתמא בין השמשות כו"ע לא פליגי דמחשבתו ניכרת מתוך מעשיו ומטבילין אותו, כי פליגי היכא דרהיט אך אתא לשיולי על פחות מכעדשה וכו'.
ברם הר"ח פירש דמחשבתו ניכרת מתוך מעשיו לכו"ע לאו כלום הוא, ולפי"ז הא דרהיט אינה הוכחה אף בעלמא וכל שכן היכא דאתי לשיולי, אלא דלרבא מיירי כגון דאתי לשיולי בלבד ולא רהיט. [או שמא יש לדחוק דכוונת הר"ח "לאו כלום הוא" כלומר דאין לחוש לכלום, דודאי ניכרת כוונתו מתוך מעשיו כפירש"י, וצ"ע].
<b>כי פליגי כגון דאיטמי בפחות מכעדשה -</b> רש"י פירש דנטמא לו כלי אחר בפחות מכעדשה. אך הר"ח גורס ומפרש <b>שאותו כלי</b> נטמא <b>בכעדשה</b> ובא לישאל עליו אם כעדשה מטמא. והרשב"א הסכים לגירסא זו דשני כלים למה לי.
<b>ת"ר כיצד מגב לגב הרוצה לעשות גתו ע"ג כדו וכדו ע"ג גתו עושה, כיצד מחבורה לחבורה היה אוכל בחבורה זו ורוצה לאכול בחבורה אחרת הרשות בידו:</b>
<b>מחלוקת ראשונים, והערות:</b>
<b>א.</b> רש"י וחי' המאירי פירשו שטבל כליו לדעת דריכת זיתיו, ונמלך לעשות גתו דהיינו דריכת ענבים, ומשמע דשוין הן דזה וזה חולין או תרומה. וכן גבי מחבורה לחבורה פירש רש"י דתרוייהו חבורה של פסח. וכתב השטמ"ק בשם מורו דמשמע מפירש"י דחומרא בעלמא היא ואפילו מדרבנן לא בעי טבילה שנית, אלא קמ"ל דאף שהוא מחמיר ולפי דעתו נראה כמתקן מ"מ שרי. וכעי"ז ביאר חי' הרא"ה אליבא דרש"י דקמ"ל אע"ג דקבעוה חובה עלייהו, כיון שמדינא א"צ טבילה מותר לעשותה ביו"ט.
אמנם הרשב"א כתב אליבא דרש"י דאי א"צ טבילה אפילו מדרבנן פשיטא ומאי קמ"ל, אלא משמע דמדרבנן משום מעלה בעי טבילה, כהא דאמרינן (חגיגה יח:) "טבל לחולין לא הוחזק למעשר". [ומשמע לדברי הרשב"א דאפילו בחולין עצמן כל שנתכוין לזה לא מהני מדרבנן טבילה לזה]. וראה עוד פי' הר"ש (פרה פ"ג מ"ד), וחזו"א (פרה ו. א.).
<b>ב.</b> הרמב"ם בפי' המשנה, הרשב"א, והמגיד משנה (יו"ט ד. יח.) בשם הר"ח [וכן הגיה החשק שלמה בפיר"ח שלפנינו], פירשו ד'מגב לגב' היינו שאחד מהן חולין והשני מעשר, או דהאחד מעשר והשני תרומה, וכן 'מחבורה לחבורה' היינו שחבורה אחת אוכלת תרומה והאחרת שלמים, והיינו ממש כמתני' דחגיגה דבעי טבילה מדרבנן.
והקשה הרשב"א דלפירושם למה נקטו 'מגתו לכדו', לימא מגת לגת או מכד לכד אלא שזה בתרומה וזה במעשר. ועוד דבירושלמי איתא כפירוש רש"י. וראה עוד שפ"א שכתב דלשיטת הרמב"ם נראה דדוקא ביו"ט הותרה הך טבילה, אך לא בשבת דהא סוף סוף הוה מתקן, אולם לפירוש רש"י י"ל דשרי אף בשבת. וכן נקט מרכבת המשנה (פכ"ג דשבת) דלדעת הרמב"ם בשבת אסור.
<b>ג.</b> בדעת הרע"ב תמה התוס' יו"ט שהרישא 'מגב לגב' פירש כהרמב"ם, והסיפא 'מחבורה לחבורה' פירש כרש"י. ועי' יד דוד.
<b>ד.</b> יעוי' בתוס' יו"ט שתלה פלוגתת רש"י והרמב"ם בגירסתם 'גתו על גב <b>כדו</b>' או 'על גב <b>בדו</b>', אך עי' הגהות יש סדר למשנה שהשיג עליו דלא תליא כלל בגירסאות.
<b>ה.</b> ביאור תיבת 'על גב' - עי' שנחלקו התוס' יו"ט ומלאכת שלמה.
<b>ו.</b> בהא דפירש רש"י ד'מחבורה לחבורה' היינו של פסח, וכן פירשו הרע"ב וחי' המאירי, תמהו בתוס' חכמי אנגליה איך יכול לשנות, דהא לאחר שחיטה א"א למשוך ידו ולהמנות. וכן הקשו השיירי קרבן (בירושלמי דפירקין ה"ג), ובהערה על המלאכת שלמה במשניות. ותירצו תוס' חכמי אנגליה דמיירי שאכל כזית מפסחו ואח"כ הולך לאכול בחבורה אחרת. ותמוה איך יכול לאכול מפסח שלא נמנה עליו, ואין לומר שנמנה עליו דהא כיון שאכל מפסחו א"א להמנות על שני פסחים - עי' מש"כ בהערה 138 לחי' הרשב"א לישב בכמה אופנים.
<h4>מתני'</h4>
<b>ב"ש אומרים מביאין שלמים ואין סומכין עליהן אבל לא עולות:</b>
<b>א]</b> משנה זו נשנית גם בחגיגה יז., וראה שם בדברי תוס' ד"ה בית שמאי.
<b>ב]</b> בירושלמי איתא דמחלוקת דסמיכה היא המחלוקת הראשונה שהיתה בחכמי ישראל, ונחלקו בה הקדמונים עוד לפני שמאי והלל כדאיתא במתני' חגיגה טז., וראה שם רש"י ותוס' ד"ה יוסי בן יועזר. וע"ע תוס' ישנים יומא נט. ד"ה שני כהנים.
<b>ג] טעם ב"ש שאין סומכין ביו"ט:</b>
<b>א.</b> פירש רש"י שהסמיכה אסורה משום שבות לפי שסומך בכל כחו והוי משתמש בבעלי חיים. [ועי' תוס' פסחים פט. ד"ה ואילו]. וכדבריו מבואר בחגיגה טז: "א"ר יוחנן לעולם אל תהא שבות קלה בעיניך, שהרי סמיכה אינה אלא משום שבות ונחלקו בה גדולי הדור".
ברם לקמן כ. איתא שדעת ר' יצחק בר אבא דטעם ב"ש דאין סומכין לפי דשלמי חובה לא צריכין כלל סמיכה ולא ילפינן משלמי נדבה, ומייתינן התם פלוגתת תנאי בהא: דעת ר' יוסי דב"ש מצרכי סמיכה אך לא מצרכי תיכף לסמיכה שחיטה, הלכך אין סומכין ביו"ט אלא בערב יו"ט, ודעת ר"י בר' יהודה דלב"ש אין צריך סמיכה.
ופירש חי' הצל"ח דרש"י במתני' פירשה אליבא דר' יוסי דב"ש מצרכי סמיכה, ולפי"ז צ"ל דאף דאמר ר' יוסי דלב"ש אין צריך תיכף לסמיכה שחיטה ויכול לסמוך מערב יו"ט, היינו דיעבד אבל לכתחילה ודאי צריך להסמיך השחיטה לשחיטה, ולזה מהני איסור השבות לדחות הסמיכה לערב יו"ט. וכן משמע מדברי הראשונים (הר"י מלוניל, רשב"א, חי' הרא"ה, וחי' המאירי).
ברם מדברי הפני יהושע נראה שנקט דרש"י במתני' עפ"י הגמ' בחגיגה הוא דעה שלישית, דלב"ש חכמים ביטלו לגמרי מצות הסמיכה ביו"ט משום השבות, עי' שדן כיצד יכולים לבטל בידים מצות סמיכה דאורייתא. וכדבריו משמע קצת בתוס' לקמן כ. ד"ה דלא גמרי.
<b>ב.</b> הנה הא שכתבנו שלדעת ר' יצחק בר אבא טעמא דב"ש דליכא כלל סמיכה בשלמי חובה, כן נקטו תוס' לקמן כ. הנ"ל והרשב"א כאן, והוסיפו תוס' שרש"י במשנתינו פירש כר' יוחנן בחגיגה. מיהו צ"ע בדברי רש"י לקמן כ. (ד"ה ב"ש היא), וגליון הש"ס שם תמה על דבריו, וראה בדברינו בגמ' שם (ד"ה א"ל דאמר לך) לפרש באופנים אחרים שיטת רש"י.
<b>ג.</b> לדברי הגמ' בחגיגה שטעמם דב"ש משום שבות, הקשה הטורי אבן (חגיגה שם) הא קי"ל אין שבות במקדש, ותירץ דלמ"ד לקמן דסברי ב"ש דלא בעינן תיכף לסמיכה שחיטה, נמצא דהוי שבות דמקדש במדינה שהרי יכול לסמוך חוץ לעזרה, וכה"ג לא הותר בשבת במקדש כדאיתא בסוף עירובין.
<b>ד] כיון שא"א לסמוך לב"ש לא יביא כלל שלמים?</b>
כן הקשה הפני יהושע דהואיל ויש לשלמים תשלומין כל שבעה לא יביאם ביו"ט בלא סמיכה, כדמצינו בגיטין כח. דפריך השולח חטאתו ממדינת הים היאך מקריבין אותה הא בעי סמיכה. ובספר שמחת יו"ט כתב לחלק דהתם מזדמן הדבר במקרה, אבל לבטל כל ישראל משלמי חגיגה ביום הראשון לא נראה לחכמים, ועוד דאפשר דאם יפטר בראשון יהא פטור גם בשני דדמי לחיגר ביום הראשון ונתפשט בשני, דאי אמרינן דשאר הימים תשלומין לראשון פטור גם בשני, עי' בדבריו.
<b>וב"ה אומרים מביאין שלמים ועולות וסומכין עליהן:</b>
<b>א.</b> האם שלמים ועולות מותר להביאן גם ביו"ט שביעי של פסח אף שהיה יכול להביאן מערב יו"ט, ומצינו (לקמן כ:) גבי שתי הלחם דאסור לאפותן ביו"ט כיון שיכול לאפותן מערב יו"ט - עי' אבני נזר (או"ח סי' ת"ה).
<b>ב.</b> במשנתינו מבואר דב"ש וב"ה בתרתי פליגי: בהקרבת עולת ראיה ביו"ט, ולענין סמיכה ביו"ט, ואילו בשבת טו. איתא שמלבד ג' דברים נחלקו שמאי והלל רק לענין סמיכה ותו לא - עי' בדברינו לקמן כ. ד"ה ת"ר מעשה בהלל.
<h4>גמ'</h4>
<b>אמר עולא מחלוקת בשלמי חגיגה לסמוך ועולת ראיה ליקרב וכו' אבל נדרים ונדבות דברי הכל אין קריבין ביו"ט:</b>
<b>א] שיטות הראשונים בביאור דעת ב"ש וב"ה בסוגיין כנגד הסוגיא בפ"ק:</b>
<b>א.</b> שיטת תוס' לעיל יב. (ד"ה השוחט) וחגיגה ז: (ד"ה עולות) דדוקא לב"ש אמרינן לעיל יב. דהשוחט עולת נדבה ביו"ט לוקה, אבל לב"ה הגם שאין נדרים ונדבות קרבין ביו"ט, אך כיון שמעיקר הדין אמרינן "מתוך שהותרה שחיטה לצורך הותרה שלא לצורך", הלכך הגם דדרשי ב"ה "לכם ולא לגבוה" למעט נדרים ונדבות, מהני סברת 'מתוך' דלא אמרינן ליהדריה לאיסור קמא ללקות עלה, וקאי רק בלאו הבא מכלל עשה ואין לוקין. [והא דאמרינן בנדרים ונדבות 'מתוך' ואף בעולות, הגם דשיטת תוס' לעיל יב. דבעינן צורך קצת, חשיב נמי צורך שלא יהא שלחנך מלא ושלחן רבך ריקן, וכמש"כ תוס' לעיל יב. סוד"ה ה"ג, ותוס' בסוגיין].
<b>ב.</b> שיטת בעל המאור והרשב"א (לעיל יב.) דסוגיא דהתם שאין לוקה לב"ה על עולת נדבה אתיא כמ"ד נדרים ונדבות קרבין ביו"ט, אבל למ"ד אין קרבין ביו"ט אכן לוקה על שחיטתן, ומשמע דמפרשי דדרשא ד'לכם ולא לגבוה' אהדריה ללאו דמעיקרא ולא מהני 'מתוך' דלא לילקי עלה, והיינו טעמא משום דנדרים ונדבות ביו"ט חשיבי כאין בהן צורך היום כלל, כמש"כ הרא"ה ושטמ"ק שהבאנו בסמוך. [ועי' בבעל המאור שם שביאר דלמ"ד נדרים ונדבות קרבין ביו"ט לב"ה, אף אליבא דב"ש דסברי אין קרבין אין לוקה אלא על עולת נדבה כדברי ר"י בר אבדימי שם, אבל עולת ראיה וכל שכן שלמים אינן אלא גזירות חכמים ואין לוקה עליהן, ומיושב קושית תוס' לעיל יב. ריש ד"ה השוחט, ועי' בדברינו שם]. וראה בדברי הראב"ד שם שהשיג על בעל המאור ונקט כדברי תוס' הנ"ל.
<b>ג.</b> חי' הרא"ה בהרחבה, והשטמ"ק בקצרה פירשו במהלך ראשון על דרך תוס', אך יתר על כן, ומפרשי דודאי סברת 'מתוך' מהני לב"ה שמדאורייתא שריא הקרבת נדרים ונדבות ביו"ט לגמרי, אלא שמ"ד נדרים ונדבות אין קרבין ביו"ט ס"ל שאסרו מדרבנן בעלמא, דכיון דמילי דרשות הן ויכול להקריבן קודם הרגל או לאחריו, דמי כדברי הדיוט שדרכו למנוע עצמו מהן. והשטמ"ק הוסיף דהוי כדבר שאין שוה לכל נפש. וכשיטה זו נקט בחי' המאירי לעיל יב.
וצ"ע לפירוש זה הלא לקמן כ: איתא בהדיא דהא דנדרים ונדבות אין קרבין ביו"ט הוא מדאורייתא - עי' בדברינו לקמן כ: (ד"ה אמר רב הונא, אות ב') בשם חי' הרא"ה.
מיהו כתבו הרא"ה ושטמ"ק דיותר נראה דהסוגיא לעיל יב. סברה כמ"ד נדרים ונדבות קרבין ביו"ט [כדברי בעל המאור והרשב"א], אבל סוגיין דסברה אין קרבין ביו"ט מדאורייתא קאמר, דלא שייך כלל לב"ה למימר 'מתוך', לפי שנדרים ונדבות חשיבי ביו"ט כדברים שאין בהן צורך כלל וכהוצאת אבנים מרשות לרשות, [ולא אמרינן סברת תוס' דשלא יהא שלחן רבך ריקן משויא ליה צורך קצת].
<b>ד.</b> הנה שיטת רש"י לעיל יב. דאמרינן 'מתוך' מן התורה אף לדבר שאין צורך כלל, ולשיטתו צ"ל הכא או כמהלך הראשון דהרא"ה ושטמ"ק דנדרים ונדבות אין קרבין מדרבנן בעלמא, או כסברת תוס' לעיל יב. דמהני 'מתוך' רק דלא ליהדריה לאיסור לאו ללקות עליו, אך אכתי איכא איסור דאורייתא של לאו הבא מכלל עשה.
<b>ב] אמאי נו"נ דשלמים אין קרבין ביו"ט הרי עיקרן אכילת הבעלים והוי אוכל נפש:</b>
כתבו תוס' לקמן כז: (ד"ה ועל החלה) דבטל חלק הדיוט כלפי חלק גבוה וחשיב כאילו כולה לגבוה. אולם דחו תוס' סברא זו, ומסקי דעיקר ההקרבה אף בשלמים היא בשביל גבוה, וכהנים ובעלים משל גבוה זכו.
<b>ג] הקרבת נדרים ונדבות לצורך שלמי שמחה:</b>
במתני' חגיגה ז: איתא דיוצאין ידי חובת שלמי שמחה ביו"ט בנדרים ונדבות ומעשר בהמה וכו', וצ"ע א"כ מצינו נדרים ונדבות קרבין ביו"ט. ותירצו תוס' שם (סוד"ה עולות) דעולא מיירי הכא כשכבר הקריב שלמי שמחה כדין. ובשם הר"י תירצו דיוצא ידי חובת שלמי שמחה בנדרים רק היכא שמקריבן משום שמחה, ולא כשמביאן לשם נדרים.
וראה עוד טורי אבן שם, חזו"א שם, אבי עזרי (חגיגה ב. י. ד"ה ואשר יראה), וחי' מנחת שלמה כאן.
<b>ד] אמאי לא נימא הואיל ואי בעי נשאל עליהן:</b>
הטורי אבן (חגיגה ז:) הקשה אמאי נדרים ונדבות אין קרבין ביו"ט, נימא הואיל ואי בעי הוה נשאל עליהן והוו חולין וחזו ליה. וכעי"ז הקשה המנחת חינוך (רצח. יב.) דאם עבר והקריב מיהא ליפטר מחמת הואיל זה, עי' שדן דקשיא אף למ"ד חולין שנשחטו בעזרה דאורייתא וכל שכן למ"ד לאו דאורייתא דבאיסור דרבנן י"ל דחשיב אוכל נפש. [והביא שהפמ"ג (בפתיחה להל' יו"ט ח"א אות י"ט) נסתפק במבשל בשר עוף בחלב ביו"ט אי הוי אוכל נפש דהאם אמרינן 'הואיל' באיסורא, אמנם המנ"ח נקט דכיון שלרוב הראשונים מותר להאכיל איסור דרבנן לקטנים, שפיר אמרינן בהא הואיל ומקלעי קטנים]. ומסיק דיתכן שדעת הרמב"ם שפסק רק שנו"נ אין קרבין ביו"ט ולא כתב דלוקין, מטעם הנ"ל דהואיל ואי בעי מיתשיל עלייהו.
<b>מיתיבי אמר ר"ש בן אלעזר וכו' תריץ ואימא הכי וכו' -</b> תמוה וכי משום דקשיא לעולא משבש הברייתא, והלא איכא תנאי טובא דסברי נדרים ונדבות קרבין ביו"ט, ואטו בכל דוכתי דמותיב מברייתא נגיה ונשבשה, וא"כ לא תמצא שום תיובתא לאמורא מברייתא - עי' שמחת יו"ט.
<b>רב יוסף אמר תנאי שקלת מעלמא תנאי היא וכו':</b>
<b>א] אלו תנאי סברי נדרים ונדבות קרבין ביו"ט, ולענין הלכה:</b>
<b>א.</b> לדעת רב יוסף תנא דלעיל ס"ל אליבא דב"ה דנדרים ונדבות קרבין ביו"ט, וכן סבר ר"א בר' שמעון בברייתא לקמן ע"ב כדמפרשינן התם בסוגיא, וכן דעת אבא שאול לקמן כ: [היינו לפי' רש"י, אך לדעת ה"ר שמואל בתוס' שם סבר הכי ת"ק דאבא שאול].
<b>ב.</b> והנה בשבת קיד. מוקמינן דפליגי בהכי ר' ישמעאל ור' עקיבא, וצ"ע אמאי לא מייתי הכא פלוגתתם - עי' חי' חת"ס, וע"ע פני יהושע (ריש ע"ב).
<b>ג.</b> למ"ד אליבא דרב יוסף דב"ה סברי נדרים ונדבות קרבין ביו"ט וב"ש סברי אין קרבין, ופליגי בעולה של יו"ט ובשלמים שאינן של יו"ט, כיצד פליגי ב"ש וב"ה בפסוקים ובדרשות דקראי - עי' מש"כ בעל המאור לעיל יב., והראב"ד שם השיג עליו.
<b>ד.</b> להלכה - פסק הרמב"ם (חגיגה א. ח.) כבית הלל וכמ"ד נדרים ונדבות אין קרבין ביו"ט. אולם הרשב"א (ריש כא.) כתב דקי"ל כמ"ד קרבין ביו"ט.
<b>ב] למ"ד נדרים ונדבות קרבין לב"ה ביו"ט, האם רק שלמים או גם עולת נדבה, ומה דין חטאות ואשמות:</b>
הנה בברייתא לעיל לאוקימתא דסברה נדרים ונדבות קרבין ביו"ט, איתא בהדיא "על מה נחלקו וכו' על שלמים שאינן של יו"ט", ומבואר דרק שלמים שרו ב"ה ולא עולות. וכן איתא בהדיא בתוס' מגילה ה. (ד"ה עולת ראייה), וכן מבואר מדברי ה"ר שמואל בתוס' לקמן כ: (ד"ה נדרים), ודוק מדבריו <b>דמדאורייתא</b> עולות נדבה אין קרבין ביו"ט, דהא התם לענין דרשות דקרא מיירי.
ברם הרשב"א ובעל המאור פירשו מימרא דר"י בר אבדימי לעיל יב. דעולת נדבה לוקה ביו"ט לב"ש, אבל לב"ה מתוך שהותרה לצורך הותרה שלא לצורך, דס"ל כמ"ד נדרים ונדבות קרבין ביו"ט. וכן נקט בחי' הרא"ה כאן, וביאר שמדאורייתא ודאי עולת נדבה קרבה ביו"ט לב"ה להך מ"ד, והא דאיתא בברייתא בסוגיין דלא קרבה היינו מדרבנן בעלמא, ועי' שהוכיח הכי מהסוגיא דסנהדרין לו., וכ"כ בחי' בן הרמב"ן כאן בשם תוס', וכן איתא בתוס' חגיגה ז: ד"ה עולות.
מיהו בתוס' כתובות ז. (ד"ה מתוך) כתבו "ושחיטת עולת נדבה <b>דשרי</b> לב"ה היינו משום שלא יהא שלחנך מלא ושלחן רבך חסר", ומשמע דסברי דלמ"ד נדרים ונדבות קרבין ביו"ט לב"ה שרי לכתחילה אף עולת נדבה. וכן משמע בדברי תוס' לעיל יב. סוד"ה ה"ג [ועי' בדברינו שם]. ונראה לכאורה דמפרשי דהוא פלוגתת הסוגיות, דהברייתא דסוגיין סברה דאף למ"ד נדרים ונדבות קרבין ביו"ט לב"ה, עולת נדבה מיהא לא קרבה מדרבנן, אך הברייתא דלקמן כ: אליבא דאבא שאול דנקט סברא ד"לא יהא שלחנך מלא ושלחן רבך ריקן" סברה דב"ה שרו לכתחילה אף עולת נדבה, ושו"ר שכן נקט החזו"א (או"ח סי' קכ"ט עמ' 444 סק"ב).
והנה חי' רעק"א (שבת קיד.) תמה על משמעות הסוגיא שם דגם עולות נדרים ונדבות קרבין ביו"ט, מיהו לפי הנ"ל ניחא דאתיא כאבא שאול אליבא דב"ה, וכ"כ החזו"א הנ"ל (סק"ד).
וראה עוד מהר"ם שיף על רש"י לקמן כ:, חי' הצל"ח לקמן, טורי אבן חגיגה ז:, מרומי שדה (שבת קיד.), חזו"א הנ"ל, מלאכת יו"ט (אות קמ"א), חי' חזון יחזקאל (שבת כד:), ובהרחבה במשמר הלוי כאן.
ולענין חטאות ואשמות - יעוי' הגהות מצפה איתן (זבחים עה.) שנקט בפשיטות דקרבין ביו"ט כשלמים למ"ד נו"נ קרבין ביו"ט. אך הגהות חשק שלמה זבחים שם וכן בבנין שלמה (ח"ב סי' ל"ז) נקט דחטאות ואשמות לכו"ע אין קרבין ביו"ט.
<b>שלמים הבאים מחמת יו"ט ביו"ט ב"ש אומרים סומך עליהן מערב יו"ט ושוחטן ביו"ט -</b> זו דעת ר' יוסי בברייתא לקמן כ. דב"ש מצרכי סמיכה, אלא דלא מצרכי תיכף לסמיכה שחיטה, הלכך סומך מערב יו"ט ושוחט ביו"ט, אבל דעת ר"י בר' יהודה שם שב"ש לא מצרכי כלל סמיכה. וראה בדברינו לעיל במתני' ד"ה ב"ש אומרים, אות ג'.
<h4>רש"י</h4>
<b>ד"ה אף בחול - וזה המטביל כלי בלילה ודאי דעתו להשתמש בו מיד -</b> נראה דלאו דוקא 'בלילה', דהא רק במטביל בין השמשות חיישינן כדפתח רש"י, אלא ר"ל בזמן שהוא כבר חשש לילה והוא סבור שעדיין יום הוא.
<b>ד"ה מידע ידע - הלכך בין השמשות די"ט אסור משום דמטביל בי"ט שלא לצורך -</b> מהרש"א הקשה מה הוצרך רש"י לפרש משום טבילה שלא לצורך, ולא סגי ליה בטעמי האמוראים בסוגיא לעיל דאסור להטביל כלי ביו"ט. ופירש משום דכל הנך טעמי אינן אלא שבות, ואיכא מ"ד דלא גזרו שבות בבין השמשות. [כלומר הגם שטבילת כלי שלא לצורך יו"ט נמי אינה אלא שבות, מ"מ הא דלא גזרו על שבות בין השמשות היינו רק במידי שיש בו צורך - קובץ מפרשים על מהרש"א בשם אמרי בינה].
מיהו הקשה מהרש"א אמאי חשיב טבילה שלא לצורך, הא יכול להשתמש בו חולין ומעשר דלא בעו הערב שמש, ותירץ בדוחק דהכא בכהנים מיירי, וכיון שרץ להספיק הטבילה ודאי בעי להשתמש לצורך תרומה. ואכן כן פירש בהדיא רש"י לקמן (ד"ה הא) דבכהן עסקינן שמשתמש בו תרומה. וראה עוד שער המלך (עירובין א. כב.), שמחת יו"ט, יד דוד, וחי' מנחת שלמה (ריש יט.).
אמנם בהגהות וציונים (עוז והדר) הביאו גירסת כת"י ברש"י "אסור משום יו"ט", וליתא לתיבות "משום דמטביל בי"ט שלא לצורך".
<b>ד"ה כגון דאיטמי ליה - מנא אחרינא בפחות מכעדשה -</b> עי' בדברינו בגמ' ד"ה כי פליגי.
<b>ד"ה הא הוא - ובכהן עסקינן דמשתמש בו תרומה -</b> עי' בדברינו לעיל על רש"י ד"ה מידע ידע.
<b>ד"ה עושה - וההיא טבילה שניה וכו' קתני מתני' שהוא מטביל בי"ט -</b> בהא דנקט רש"י כאן ובדיבור הבא דמטביל <b>ביום טוב</b> - עי' מש"כ הרש"ש, וע"ע בתוס' רי"ד.
<b>ד"ה בחבורה זו - על פסחו -</b> עי' בדברינו בגמ' ד"ה סוף ד"ה ת"ר כיצד.
<b>ד"ה ואין סומכין עליהן - שהסמיכה אסורה משום שבות שבכל כחו היה סומך וכו' -</b> עי' בדברינו במשנה ד"ה ב"ש אומרים, אות ג'.
<b>ד"ה אבל נדרים ונדבות - ואע"ג דחגיגה וראייה יש להן תשלומין כל שבעה שרו בה שמא יאנס ולא יקריבנה בשאר הימים -</b> הנה יעוי' בדברינו בגמ' (ד"ה אמר עולא, אות א') שרוב הראשונים נקטו דלב"ה למ"ד נדרים ונדבות אין קרבין ביו"ט הוי מדאורייתא, וא"כ צ"ע וכי מחששא דשמא יאנס שרי איסור תורה.
אמנם ברש"י חגיגה ז: (ד"ה ביו"ט) איתא דעולת ראיה ושלמי חגיגה אע"פ שיש להן תשלומין, עיקר מצותן ביום הראשון דכתיב "וחגותם אותו" ביום ראשון משמע. וכן בדברי הרמב"ם (חגיגה א. ה.) והמאירי בסוגיין מבואר דעיקר מצותן ביום הראשון. ונראה שגם כוונת רש"י כאן ליתן טעם וגדר לדין התורה שעיקר זמנם בראשון שמא יאנס. אך יעוי' קובץ שיעורים (אות נ"ג), וע"ע מהרש"א, ושמחת יו"ט.
<b>ד"ה שקרבין - ואם יעבור הרגל בטל קרבנו -</b> עי' חי' מנחת שלמה.
<h4>תוס'</h4>
<b>ד"ה אמר עולא - וא"ת לב"ש למה להו למימר טעמא משום וחגותם וכו' וי"ל משום דלא תטעה לומר לה' כל דלה' -</b> צ"ע א"כ לא נכתוב 'וחגותם' ולא איצטריך 'לה" - עי' פני יהושע, וחי' מנחת שלמה.
<b>ומ"מ קשיא לב"ה למה להו למימר כל דלה' תיפוק ליה משום דאית להו לב"ה מתוך -</b> מהרש"א תמה הלא בהדיא איתא לקמן כ: דאמרו ב"ש לב"ה הלא כבר נאמר לכם ולא לגבוה, וענו להם ב"ה הלא כבר נאמר לה' כל דלה', א"כ מפורש דדרשו דכל דלה' בעינן לאפוקי דלא נמעט עולת ראיה מ'לכם'. ושו"מ שאכן בתוס' חכמי איבר"א תירצו הכי כדברי מהרש"א.
וראה מש"כ לישב האבני נזר (או"ח תה. ה.), יד דוד, מרומי שדה, ושמחת יו"ט.
<b>והוי שפיר צורך קצת משום שלא יאמרו שלחן שלך מלא ושל רבך ריקן -</b> תוס' לשיטתם לעיל יב. דבהיתר ד'מתוך' בעינן מיהא שיהא צורך קצת או צורך מצוה, ודלא כשיטת רש"י שם דאפילו שלא לצורך כלל שרי מן התורה.
ולעיקר קושית תוס' - הנה אזלו בהא תוס' לשיטתם לעיל יב. (סוד"ה השוחט וסוד"ה ה"ג) דמוכח דסברי דאמרינן 'מתוך' גם מהדיוט לקדש, דהיינו מתוך שהותרו מלאכות אוכל נפש להדיוט הותרו נמי לגבוה. אבל חי' הרא"ה כאן תירץ דלא אמרינן 'מתוך' מהדיוט לגבוה, והא דאמרינן אליבא דב"ה 'מתוך' (לעיל יב.) לומר שאין לוקה על עולת נדבה, פירש הרא"ה שם דהיינו מתוך שהותרה שחיטת גבוה גופה לצורך עולת ראיה, הותרה נמי לעולת נדבה דלא לילקי עלה, אבל הכא דבעי למילף עולת ראיה גופה ב'מתוך' שהותרה שחיטה להדיוט, כה"ג לא אמרינן מהדיוט לגבוה, לפיכך בעינן לדרשא דכל דלה'.
והאבני נזר (או"ח סי' ת"ה ח-י) ביאר גם דעת הרשב"א דלא אמרינן 'מתוך' מהדיוט לגבוה, ועי' בדברינו לעיל יב. ד"ה הכא נמי.
<b>וי"ל משום שלא תטעה לומר וחגותם חג חגיגה אין עולה לא -</b> משמע דעיקר טעמא לב"ה הוא משום 'מתוך', ולא הוצרכו לקרא דכל דלה' אלא שלא תטעה וכו', וצ"ע דתוס' פסחים (סוף ה.) כתבו טעמא דמאן דשרי משום דכתיב לה' [כהגהת גליון הש"ס שם], ועי' רעק"א בדרו"ח שם, והובא בחי' רעק"א כאן.
<h3>דף יט:</h3>
<h4>גמ'</h4>
<b>מביא אדם תודתו בחג הסוכות ויוצא בה ידי חובתו משום שמחה -</b> האחרונים דנים האם יש חיוב הקרבת קרבן שמחה ברגל, וראה באבי עזרי (קדשים הל' חגיגה) שנקט דאיכא חיוב, ובסוף הספר הדפיס מכתב החזו"א שדחה דבריו ונקט שיש בזה ענין דבל תוסיף לומר שיש מצוה חדשה דהקרבת שלמי שמחה, וראה בהרחבה במשמר הלוי כאן שהעלה בזה ג' שיטות במפרשים.
<b>הכא בארבעה עשר עסקינן וקסבר אין מביאין קדשים לבית הפסול:</b>
<b>א]</b> יש לעיין אי מהאי טעמא דאין מביאין קדשים לבית הפסול, אמאי קאמר דאין מביאין תודה בי"ד מפני חמץ שבה, הלא גם מצה שבה ממעט באכילתו דאסור לאכול מצה בערב הפסח ומביאו לבית הפסול - עי' חי' הצל"ח כאן ובפסחים יג:, וחי' מנחת שלמה כאן.
<b>ב]</b> הרש"ש הניח בקושיא אי מהאי טעמא אמאי לא פליג ר' שמעון בהא על ת"ק, הא סבירא ליה (זבחים עו.) דמביאין קדשים לבית הפסול. ובחי' הרא"ה כאן עמד בזה, ותירץ דהתם דוקא מביאין לבית הפסול כדי לתקוני גברא או לתקוני זיבחא כדאיתא התם. וראה עוד שמחת יו"ט.
<b>ג]</b> הרש"ש הניח בקושיא אי מהאי טעמא אמאי לא פליג ר' שמעון בהא על ת"ק, הא סבירא ליה (זבחים עו.) דמביאין קדשים לבית הפסול. ובחי' הרא"ה כאן עמד בזה, ותירץ דהתם דוקא מביאין לבית הפסול כדי לתקוני גברא או לתקוני זיבחא כדאיתא התם. וראה עוד שמחת יו"ט.
<b>ד] האם ישראל מקיימין עשה דאכילת קדשים בקדשים קלים:</b>
בחי' הצל"ח (על רש"י ד"ה לבית הפסול) דן למה לא יהא מותר לאכול לחמי תודה כל ערב הפסח, דיבא עשה דאכילת קדשים וידחה לא תעשה דאכילת חמץ בערב פסח שאין בו חיוב כרת, עי' שנסתפק אם בקדשים קלים יש באכילתן לישראל קיום עשה של אכילת קדשים. מיהו יעוי' במנחת חינוך (קב. א.) שהוכיח מהסוגיא דפסחים נט. ורש"י שם דמקיימין עשה, והוכיח שכן גם דעת הרמב"ן והרא"ש, אולם דעת הרמב"ם בספר המצות (מצוה פ"ט) משמע דליכא עשה אלא באכילת כהנים החזה ושוק דקדשים קלים, והרמב"ן שם השיג עליו.
וראה עוד ליקוטי הלכות (פסחים ר"פ תמיד נשחט), חי' הגרי"ז (זבחים צג: מנחות כא:), חזון יחזקאל תוספתא זבחים (פ"י ה"ד), ואבי עזרי (מעשה הקרבנות י. א.).
<b>מתקיף לה ר' זירא השתא סלותי מסלתינן נדרים ונדבות מיבעיא:</b>
<b>א] פירושי הראשונים מהו 'סלותי מסלתינן':</b>
<b>א.</b> רש"י פירש דלוקטין עצים מן השדה במחובר בחול המועד. וכן פירשו תוס' חכמי איבר"א, וחי' המאירי.
<b>ב.</b> חי' הרא"ה פירש כההיא דשבת עד: דסלית סלתי חייב משום טוחן, ופירש רש"י שם שמחתך דק עצים תלושין להבעיר האש, וכעי"ז פירש הערוך (ערך סלת). וצ"ע אמאי שינה רש"י הכא מפירושו בשבת, ונראה דהיה קשה לו קושית הרא"ה הלא לבקע עצים מותר אף ביו"ט גופיה כדאיתא לקמן לא., ולא ניחא ליה בתירוצו דאין הכי נמי אלא שביו"ט מותר רק לצורך היום ובחול המועד לכל המועד. וכן בשטמ"ק תמה הכי על פירוש זה, והסכים לפירש"י דהכא פירושו לתלוש מן המחובר דשרי רק בחול המועד ולא ביו"ט. וע"ע שער המלך (יו"ט ב. יב.), ושמחת יו"ט.
<b>ג.</b> הערוך הביא פירוש ר"ח [נדפס כאן עה"ג] דהיינו שעושין סלים, ודחה פירושו דהא אסור לעשות מלאכה בחול המועד, אלא כגון לבקע עצים לצורך אכילה.
<b>ד.</b> בחי' המאירי הביא יש מפרשים דהיינו טחינת חיטים לעשות מהן סולת.
<b>ב] נדרים ונדבות קרבין בחוה"מ מסברא או מקרא:</b>
בתמורה יד: ילפינן מקרא "אלה תעשו לה' במועדיכם לבד מנדריכם ונדבותיכם" שנדרים ונדבות קרבין בחול המועד. והקשה השטמ"ק שם (אות י"א) בשם תוס' אמאי הכא בסוגיין פשיטא מסברא דקרבין בחול המועד. והשטמ"ק כאן תירץ בשם תוס' דהתם איצטריך לחיובא להרבות בשר לשמחת הרגל. וכעי"ז תירץ חי' הרא"ה (ד"ה הא דאמרינן).
מיהו השטמ"ק תמה על תירוץ זה ותירץ באופן אחר, וביאור תירוצו יעוי' בהערת המהדיר. וראה עוד פני יהושע, חי' חת"ס, משמר הלוי בשם הגר"י אברמסקי, ומה שציינו בספר המפתח עהר"מ (חגיגה א. י.).
<b>ג] עשיית מלאכות בחוה"מ עבור נכרי:</b>
החיי אדם (כלל קו. יא.) נקט שכל המלאכות המותרות בחול המועד אסור לעשותן לצורך נכרי. ובנשמת אדם כתב דלכאורה יש להוכיח לא כן מסוגיין, דמאי פריך אביי 'השתא סלותי מסלתינן' וכו', הרי כריתת עצים היא לצורך בישול דהדיוט ואילו הקרבת נדרים ונדבות הוא צורך גבוה שנתמעט מ'לכם', אלא ודאי ס"ל לאביי דקרא ד'לכם' נאמר דוקא ביו"ט ולא בחול המועד, וממילא דגם מותר בחוה"מ לעשות מלאכה לצורך נכרי. מיהו יעוי' שדחה הראיה עפ"י דברי השטמ"ק דלעיל.
עוד דן הנשמת אדם מאי פריך 'השתא סלותי מסלתינן' וכו', נימא יו"ט יוכיח שמותר מן התורה לכרות עצים לצורך אוכל נפש ומ"מ אסור להקריב נדרים ונדבות, עי' בדבריו. [לשיטת תוס' לעיל ג. שהותר מן התורה לצורך אוכל נפש רק מלישה ואילך לא קשיא, עי' בדברינו שם].
<b>אמר אביי בהקרבה כו"ע לא פליגי דשרי כי פליגי למיקם עליה עליה בבל תאחר:</b>
<b>א]</b> המפרשים תמהו הלא אף שאין עובר בבל תאחר עד ג' רגלים, הרי איתא בפ"ק דראש השנה שכבר ברגל אחד עובר בעשה ד"והבאתם שמה". וביותר תמהו על משמעות דברי רש"י (ד"ה כי פליגי) שלכתחילה יכול לאחר נדרו עד שיעברו ג' רגלים, ואינו אלא עצה טובה להביאו מיד - כן תמה הטורי אבן שלהי ר"ה, ושו"ת חכם צבי סי' י"ב (ציון גלהש"ס), וע"ע פני יהושע, חי' הצל"ח, הגהות מצפה איתן, בית מאיר, שפ"א, שמחת יו"ט, וקהלות יעקב (סי' ט"ז).
<b>ב] היה אנוס או פטור מהבאה בתוך הג' רגלים:</b>
הנה בהך ברייתא איירי בקרבן תודה, ומבואר דאף שברגל דפסח היה אנוס שלא להקריבו מפני החמץ שבה, מ"מ מצטרף הוא לג' רגלים לעבור בבל תאחר. וכתב המנחת חינוך (תקע"ה) דיש ללמוד מכאן כגון מופלא הסמוך לאיש שהקדיש ועברו עליו ב' רגלים בקטנותו והגדיל לפני הרגל השלישי, דאף שבשני רגלים הקודמים היה פטור מ"מ מצטרפין הם לג' רגלים לעבור בבל תאחר.
ותמה העמק ברכה (ענין בל תאחר בנדרים, אות ד', עמ' ק"ז) נהי דשמעינן מהכא ש'בל תאחר' לא בא עבור ג' רגלים שלא הביא, אלא הוא שיעור משך זמן דג' רגלים שבתוכו היה לו יכולת לקיים נדרו אף ששאר הזמן היה אנוס, מ"מ בעינן מיהא דכל שיעור משך זמן זה יהא בחיוב, ולאפוקי קטן דלאו בר חיובא הוא דאין הרגלים שעבר בקטנותו מצטרפין.
<b>ת"ק סבר שלש רגלים אמר רחמנא אפילו שלא כסדרן:</b>
<b>א]</b> מדברי הרמב"ם (מעשה הקרבנות יד. יג.) משמע דפסק כת"ק דג' רגלים אפילו שלא כסדרן, ועי"ש מהר"י קורקוס.
ב] הטורי אבן (ר"ה ו:) הקשה לדברי תוס' שם דאם היה חולה ברגל אינו עובר בבל תאחר, א"כ הכא גבי פסח כיון שא"א להקריב תודה בפסח הוי כמי שחלה ולא יעבור בבל תאחר. מיהו המנחת חינוך (תקע"ה) נקט דלא עובר דוקא אם היה חולה בכל ג' הרגלים ולא כשנאנס ברגל אחד בלבד.
<b>ר"א בר' שמעון אומר מביא אדם תודתו בחג הסוכות וכו' אלא ביו"ט וקסבר נדרים ונדבות קריבין ביו"ט ומ"ש חג הסוכות דנקט וכו' לומר שזה גורם:</b>
<b>א]</b> תוס' חכמי אנגליה תמהו מה הכרח לומר דסבר ראב"ש נדרים ונדבות קרבין ביו"ט, אימא דס"ל אין קרבין, ולא פליג על תנאי קמאי אלא בהך מילתא דס"ל חג הסוכות גורם לבל תאחר. ועי' חי' הרא"ה, מהרש"א, מהר"ם שיף, חי' הצל"ח, הגהות בית מאיר, וחכמת מנוח.
<b>ב]</b> האם למ"ד נדרים ונדבות קרבין ביו"ט אף עולות או רק שלמים - עי' בדברינו לעיל ע"א ד"ה רב יוסף, אות ב'.
<b>ג]</b> בסוגיין מבואר דרק למ"ד נדרים ונדבות קרבין ביו"ט יכול להביא תודתו ולצאת בה ידי שלמי שמחה, וצ"ע דבתוס' חגיגה ז: (סוד"ה עולות) איתא שאף למ"ד אין קרבין ביו"ט שרי אם מתכוין לשם שמחה ולא לשם נדרו - עי' טורי אבן שם, חזו"א שם, ואבי עזרי (חגיגה ב. י. ד"ה ואשר יראה).
<b>וכל דבר שבחובה אינו בא אלא מן החולין:</b>
<b>עבר והביא מן המעשר:</b>
עי' כנסת הראשונים מנחות פב. (הערה נג-נז) שהביא בזה מחלוקת ראשונים: דמפירוש רבינו שמואל (פרשת ויקרא) משמע דהוי פסול בקרבן, אך מדברי המאירי בחולין והריטב"א במגילה משמע דרק לא יצא ידי חובתו, אבל הקרבן לא נפסל. וציין לספר תורת הקדש (ח"ב סי' ל"ה).
והנה הקובץ שיעורים (אות נ"א) הקשה אמאי בסמוך דפירש "הרי עלי תודה ואצא ידי חגיגה" לא הוה מתנה על מש"כ בתורה, [השטמ"ק אכן הביא י"מ דזו מסקנת הגמ' דנדור ואינו יוצא, אך אכתי צ"ב מאי מספקא כלל], וכתב דאי נימא דהא דדבר שבחובה אינו בא אלא מן החולין אינו לעיכובא ודיעבד כשר, אפשר דלא שייך כה"ג מתנה עמש"כ בתורה. והנה מבואר מדבריו שמצדד דלא רק שלא נפסל הקרבן אלא דיעבד אף עלה לחובתו. וראה בחי' מנחת שלמה ובספר ברכת אברהם שהשיגו על דבריו, ופירשו באופן אחר אמאי לא חשיב מתנה עמש"כ בתורה.
<h4>רש"י</h4>
<b>ד"ה לבית הפסול - שאינו יכול לאכול חמץ אלא עד ד' שעות ומתוך כך חמץ שבה בא לידי נותר -</b> עי' רש"ש וחי' הצל"ח.
<b>ד"ה סלותי מסלתינן - לוקטין עצים בשדה מן המחובר -</b> עי' בדברינו בגמ' ד"ה מתקיף לה, אות א'.
<b>ד"ה כי פליגי - והיינו דקא אתא לאשמועינן עצה טובה וכו' שאם לא יביאנה עכשיו יצטרך לבא בשבילה לירושלים -</b> משמע שיכול לכתחילה לאחר נדרו ואינו אלא עצה טובה, ועי' בדברינו בגמ' ד"ה אמר אביי.
<h4>תוס'</h4>
<b>ד"ה רבי שמעון - כך משמע מתוך פירוש הקונטרס וכו' וזהו דוחק וכו' -</b> עי' מגיני שלמה בהרחבה בישוב פירש"י מקושיות תוס', וראה עוד פני יהושע, חי' הצל"ח, ושמחת יו"ט.
<b>וכי תימא כל שאינו בא בחג המצות ר"ל ביום טוב א"כ לא הוי דומיא דחג הסוכות -</b> פי' כל שאינו בא ביו"ט דחג המצות משום דנדרים ונדבות אין קרבין ביו"ט, אינו בא בחג הסוכות ואפילו בחול המועד, ועלה פריך דא"כ לא הוי 'חג המצות' דמיירי ביו"ט דומיא ד'חג הסוכות' דהכוונה לחול המועד - כן איתא בתוס' ר"פ.
<b>ועוד דא"כ אמאי כתב בחג השבועות וכו' -</b> מהרש"א כתב דה"ה דמצי להקשות איך תלה תניא בדלא תניא, דבעצרת הוא דתני בדברי ת"ק דאין קרבין בו נדרים ונדבות, ובחג המצות לא תניא אלא דאין מביאין תודה. ועי"ש הערת עוז והדר בשם גנזי יוסף.
<b>וכי תימא דנדרים ונדבות קרבין בי"ט הא משמע דבהני תנאי ליכא מאן דסבר קרבין בי"ט רק ראב"ש -</b> בחי' המאירי כתב בשם ההשלמה דאכן סבר ר' שמעון נדרים ונדבות קרבין ביו"ט, ועי' מש"כ לישב אליביה מה בין ר' שמעון לר"א בר' שמעון. אולם המאירי גופיה נקט כתוס' דמשמעות הסוגיא דר' שמעון לא פליג בהא את"ק. ועי' הגהות מצפה איתן בשם צלותא דאברהם שהוכיח כן מן הסוגיא.
<b>ודוחק הוא לפרש בא בחג השבועות שכשיבא לרגל יביאנו או קודם לכן ולאו בי"ט קאמר -</b> בשו"ת חת"ס (ח"ז סי' כ"ח ד"ה ובמחילת כבודם) כתב דאמנם דוחק לומר דקודם הרגל יביאנו, אך י"ל דלאחר הרגל קאמר דכל ימי התשלומין נקראים חג השבועות, עי' בדבריו.
ובתוס' ר"פ הוסיף להקשות דא"כ לת"ק אמאי נותן עצה להביא תודתו בחג הסוכות כדפירש"י, הלא יהא יכול להביאה מעט קודם או אחריו.
<b>ורישא דוקא פירוש בא בחג הסוכות וכו' וסיפא לאו דוקא פי' סיפא דאינו בא וכו' -</b> עי' מהר"ם שיף אמאי דוקא לפירוש תוס' הוי הכי ולא לפירוש רש"י.
<h3>דף כ.</h3>
<h4>גמ'</h4>
<b>האומר הרי עלי תודה ואצא בה ידי חגיגה הריני נזיר ואגלח ממעות מעשר שני מהו א"ל נדור ואינו יוצא נזיר ואינו מגלח, ההוא גברא דא"ל הבו ליה ד' מאה זוזי לפלוני ולנסיב ברתי א"ר פפא ד' מאה שקיל וברתיה אי בעי נסיב אי בעי לא נסיב:</b>
<b>פירושי הראשונים בטעם הדין, והאם מימרא דתודה ונזיר הוא מעין מימרא דרב פפא:</b>
<b>א.</b> ברש"י שלפנינו מפורש הטעם דחל נדרו ונזירותו משום דאמירתו לגבוה כמסירתו להדיוט. וכעי"ז איתא בתוס' מנחות פא: (ד"ה תודה). והנה טעם זה מהני לתודה דהוי קדשים, וגם לנזירות דאמרינן (נזיר ט.) דנזירות כהקדש לענין שאלה, וביאר האתוון דאורייתא (כלל ז') דהיינו לפי שיש בקבלת נזירות חיוב הבאת קרבנות, לכך לפירש"י חשיב כאמירה לגבוה דהוי כמסירה להדיוט. אך יש לעיין האם מהני הך סברא אף למימרא דרב פפא, וראה בדברינו לקמן.
והנה כתב רש"י דכיון שחלה אמירתו תו לא מהני שחזר ואמר 'על מנת', והקשה המחנה אפרים (הל' צדקה סי' ט') אמאי לא מהני הא קי"ל דתוך כדי דיבור כדיבור, ואף לשיטת הרמב"ם שבהקדש לא אמרינן הכי, מודה הוא כשדעתו מעיקרא לסיים 'על מנת', עי' שפירש דכוונת רש"י דכה"ג שאמר 'על מנת' הוי כמתנה על מש"כ בתורה.
<b>ב.</b> בתוס' ר"פ איתא בשם רש"י דטעם מימרא קמא [וה"ה מימרא דרב פפא] משום תפוס לשון ראשון, דקי"ל בהא כר' יוסי גבי "הרי עלי תמורת עולה תמורת שלמים" (ב"ק עג: זבחים ל.).
ובחי' המאירי דחה פירוש זה "שלא נאמר דין לשון ראשון ולשון אחרון בב' לשונות שאין הוראת האחד מתנגדת להוראת חבירו". ובתרומת הדשן [הובא בקצות החושן רנג. ו.] תחילה נקט בדעת רש"י ותוס' שהטעם משום תפוס לשון ראשון, אך הקשה דאמנם גבי "הרי עלי תודה ואצא ידי חגיגה" י"ל תפוס לשון ראשון, דכיון שיצא מפיו שוב לא מצי למיהדר, אבל גבי שכיב מרע דרב פפא מצי למיהדר מדבריו ואיך נוכל לומר תפוס לשון ראשון. וכתב דאפשר לדחוק בכוונת רש"י ותוס' כדעת הרי"ף דלקמן. וראה בקצות החושן הנ"ל שדן בפירוש זה ומבארו. וע"ע יד דוד כאן.
<b>ג.</b> הרי"ף בב"ב פרק מי שמת (סו: בדפי הרי"ף) פירש וז"ל "לישנא קמא [הבו ד' מאה זוזי ולנסיב בתי] לישנא דמתנה היא בין בזוזי בין בברתא, הלכך אי בעי תרוייהו שקיל אי בעי חד מינייהו שקיל, לישנא בתרא [לנסיב והבו ליה] הוי תנאה וזוזי מתנה, הלכך אי מקיים ליה לתנאיה שקיל". כלומר ברישא אמר שתי מתנות, והזוזי ודאי יקח, והבת אם ירצה, אך בסיפא תלה מתנת הזוזי בלקיחת הבת והוי כתנאי. וכן בר"ן נדרים מח. (ד"ה לא שנו) מבואר דטעמא דרישא דאי בעי נסיב, לפי שלא אמר תנאי ולא תלאן זה בזה.
<b>ד.</b> בדברי הרשב"א צ"ע, דהביא דברי הרי"ף והסכים עמו, אך פירש טעמו משום שהדיבור הראשון הוא עיקר בין ברישא שהקדים הזוזי לבת, ובין בסיפא שהקדים הבת לזוזי, ואין זה כדברי הרי"ף שפירש טעם דסיפא משום תנאי, אלא על דרך התוס' ר"פ שפירש בדברי רש"י משום תפוס לשון ראשון, וכן העיר המהדיר לרשב"א מוה"ק.
<b>ה.</b> הרמב"ן במלחמות הסכים לפירוש הרי"ף, ונקט דהיינו נמי פירושא דמימרא קמא, ומיירי דלא אמר 'על מנת' שאצא ידי חגיגה או שאגלח ממעות מעשר שני, הלכך מה שחל חל, אך אם תלה זאת בתנאי ואמר 'על מנת' חל התנאי. וכן דעת חי' הרא"ה. וכן מסיק השטמ"ק דבמימרא קמא גרסינן "ואצא ידי חגיגה" ולא "שאצא", דהוו שני דברים שלא תלאן זה בזה ולא הוי תנאי.
ברם רש"י פירש בהדיא במימרא דתודה ונזיר דמיירי דאמר 'על מנת', והטעם דאף דהוי תנאי ותלה התודה בחגיגה מ"מ נדור ואינו יוצא, פירש רש"י משום דאמירתו לגבוה כמסירתו להדיוט ותיכף באמירה ראשונה נתחייב. וכן פירש המאירי, ונקט דטעם מימרא קמייתא אינו כטעם מימרא דרב פפא [כפירוש הרי"ף], וסמכום בגמ' להדדי משום דדמו במקצת, שיש כאן ב' לשונות שהאחד מתקיים והשני אינו מתקיים. [וכתב דתליא בגירסת הספרים "ההוא גברא" כדאיתא לפנינו או "כההוא גברא"] .
אך יש לעיין דלדעת רש"י טעם אחד לתרוייהו, דהא פירש"י דמימרא דרב פפא איירי במצוה מחמת מיתה, וקי"ל (ב"ב קנא.) דדברי שכיב מרע ככתובין ומסורין דמו, וא"כ דמיא להקדש דאמירתו לגבוה כמסירתו להדיוט, הלכך חלה אמירתו הראשונה אלא א"כ הקדים התנאי כדפירשו תוס'.
והנה לפירוש רש"י בהא דתודה ונזיר, דוקא אם הקדים אמירתו לתנאי אמרינן אמירתו לגבוה כמסירתו להדיוט, אך אם הקדים התנאי לאמירה לא חל כדפירשו תוס', אמנם השטמ"ק (סוף יט:) הביא יש מפרשים דטעם שבטל התנאי לפי דהוי כמתנה על מה שכתוב בתורה, ולפי"ז לכאורה גם אם קדם התנאי הרי זה בטל. מיהו עי' בשטמ"ק שדחה פירוש זה.
ובקובץ שיעורים (אות נ"א) עמד בזה אמאי אכן לא הוה מתנה על מש"כ בתורה, וכתב דאי נימא דהא דדבר שבחובה אינו בא אלא מן החולין אינו לעיכובא ודיעבד כשר, אפשר דלא שייך כה"ג מתנה עמש"כ בתורה. ועי' חי' מנחת שלמה שהשיג על דבריו, ותירץ באופן אחר. וראה קרן אורה (נזיר יא. ד"ה ויש לי) שכתב אליבא דתוס' דלא חשיב מתנה עמש"כ בתורה כשלא מתכוין לעקור דבר מן התורה.
ובעיקר נידון זה האם בתודה ונזיר מיירי דאמר תנאי ובלשון 'על מנת', נחלקו הרמב"ם (חגיגה ב. יד.) דס"ל כרש"י, והראב"ד שהשיג עליו. ותמה הלחם משנה אמאי בהלכות נזירות (ח. יד.) לא השיג הראב"ד על הרמב"ם שנקט אף שם דינא ד"הריני נזיר <b>על מנת</b> שאגלח ממעות מעשר שני" בלשון תנאי, עי' בדבריו. וראה עוד מרכבת המשנה, ראש יוסף, ראשון לציון, ושמחת יו"ט.
<b>ו.</b> דעת בעל המאור בביאור מימרא דרב פפא: דאי אמר "הבו ליה ולנסיב בתי" הוי מעשה קודם לתנאי, ולא חל התנאי כדאיתא במתני' ב"מ צד., אבל אי אמר "לנסיב והדר הבו ליה" הוה תנאי קודם למעשה. [ולפירושו משמע דמימרא קמא דתודה ונזיר לא מיירי בתנאי, דא"כ מה מיבעיא לריש לקיש, הא מתני' היא דבעינן תנאי קודם למעשה].
והנה בעל המאור נקט דתנאי קודם למעשה ושאר משפטי התנאים נאמרו גם בממון, ודלא כהרבה מן החכמים שאמרו דלא נאמר אלא באיסור כגון גיטין וקידושין, והוא דעת שו"ת הרי"ף (סי' ל"א), אבל הרמב"ם (אישות ו. יד.) תמה הלא מבני גד וראובן ילפינן משפטי התנאים והתם ממון הוה. ועי"ש מגיד משנה, ובדברי הרמב"ן במלחמות, ספר המכתם, וחי' חת"ס.
והראשונים הקשו הרבה על פירוש בעל המאור: הרמב"ן במלחמות והרשב"א תמהו א"כ מה אשמעינן רב פפא מתני' היא, והו"ל לאתויי המשנה ולפסוק כוותה. ועוד מה ענין מעשה זה לסוגיין. [מיהו י"ל כמש"כ המאירי דסמכום להדדי משום דדמו במקצת]. והרמב"ן הוסיף להקשות דהא הכא במצוה מחמת מיתה איירי [כדפירש"י], ולא נאמרו משפטי ודקדוקי בשכיב מרע שדבריו ככתובין ומסורין דמו. עוד דן הרמב"ן דעיקר הדבר אי בעינן תנאי כפול ותנאי קודם למעשה תליא בפלוגתא רבתי אי פסקינן הכי להלכה. וראה מש"כ מרומי שדה בישוב דברי בעל המאור.
ובהשגות הראב"ד האריך לחלוק על בעל המאור [והביא דבריו הרשב"א], שלא נאמרו משפטי התנאים אלא כשהמעשה נעשה מיד, כגון נתינת גט או חליצת יבם, דאזי אין התנאי מבטל המעשה מעיקרו אלא א"כ נעשה התנאי בחוזק וכמשפטו כעין תנאי בני גד וראובן, אך כל שלא נעשה מעשה כדהכא שאומר יטול ד' מאות זוז אם יקח בתי, ודאי שאם לא נתקיים התנאי לא יטול אף כשלא נתקיימו משפטי התנאים. ועי' בספר ברכת אברהם (סוף יט:) בביאור סברתו. וראה עוד קהלות יעקב (נדרים סי' י"א).
<b>הריני נזיר ואגלח ממעות מעשר שני מהו א"ל נדור ואינו יוצא נזיר ואינו מגלח:</b>
<b>עשיית מצוה ממעות מעשר:</b>
הרמ"א (יו"ד רמט. א.) כתב בשם מהרי"ל שאין לעשות שום מצוה ממעות מעשר, והש"ך שם (סק"ג) כתב בשם מהר"ם דיכול לעשות בהן מצות, ובבאר הגולה נקט דמצוה שמחוייב בה אסור ושאין מחוייב בה מותר. וכתב בשו"ת חת"ס (יו"ד סי' רל"א) דנראה שיצא לו כן מדברי מהרי"ל הנ"ל שציין לסוגיין, דיש למילף דמצוה שחייב בלאו הכי לעשותה אינה באה אלא מן החולין, אולם יעוי' שדחה החת"ס דבריו ופירש ראיית מהרי"ל באופן אחר, ומסיק דאין לעשות שום מצוה במעשר המיועד לעניים, אלא דבלאו הכי אינו חיוב גמור, ואם בתחילת הנהגתו התנה שיכול לעשות מהן דבר מצוה שרי, עי"ש.
<b>ויקרב את העולה ויעשה כמשפט כמשפט עולת נדבה למד על עולת נדבה שטעונה סמיכה -</b> הפני יהושע דן אמאי איצטריך להאי היקשא, הלא כל הקרבנות הוקשו להדדי מקרא ד"זאת התורה לעולה" וגו' כדאיתא בכמה דוכתי. עי' דמסיק דסמיכה לא היתה בכלל היקש זה משום שכולל גם קרבנות ציבור שאין בהן סמיכה אלא בשני קרבנות.
וכבר עמדו בזה תוס' זבחים נ. ד"ה אם (ציון הגרי"פ במסהש"ס), וע"ע תוס' חולין כא. (ד"ה כמשפט), וראה עוד שמחת יו"ט כאן.
<b>א"ל דאמר לך מני בית שמאי היא דלא גמרי שלמי חובה משלמי נדבה:</b>
<b>ביאור שיטת רש"י בדעת ב"ש לענין סמיכה:</b>
פשטות הסוגיא משמע דב"ש דלא גמרי שלמי חובה משלמי נדבה, לא מצרכי סמיכה כלל מן התורה בשלמי חובה. וכתב השטמ"ק בשם תוס' [וכן הוא בתוס' חכמי איבר"א], דלפי"ז לאו דוקא ביו"ט, אלא הוא הדין בחול לב"ש אין סומכין [דהא סמיכה בכל כחו בעינן והוה משתמש בקדשים], והא דפליגי ביו"ט להודיעך כחן דב"ה שאפילו ביו"ט סברי דסומכין. וכ"כ מהרש"ל דאליבא דסוגיין דסברה דלב"ש אין טעונין סמיכה, אף בחול אסור לסמוך משום עבודה בקדשים.
אולם רש"י במתני' (יט.) פירש סברת ב"ש דאין סומכין ביו"ט משום שבות דמשתמש בבעלי חיים, וכתבו תוס' כאן (ד"ה דלא) שפירש הכי אליבא דר' יוחנן (חגיגה טז:) דאוקי בהכי פלוגתתם. והשטמ"ק כתב דרש"י פירש הכי אליבא דמ"ד דב"ש ילפי שלמי חובה משלמי נדבה. ונראה דכוונתו לר' יוסי לקמן בברייתא דסבר דאף ב"ש בעו סמיכה, אלא דלא מצרכי תיכף לסמיכה שחיטה, וסומך בערב יו"ט ושוחט ביו"ט. וראה עוד בדברינו לעיל יט. ד"ה ב"ש אומרים, אות ג'.
מיהו בדברי רש"י כאן (ד"ה ב"ש היא) צ"ע, וז"ל "תאמר בחובה שאינה אלא לכשיתחייב הלכך לא דחיא סמיכה דידהו יו"ט", ומשמע דמפרש אף בסוגיין דהא דאין סומכין לב"ש ביו"ט משום שאין הסמיכה דוחה יו"ט, הא בחול יכול לסמוך, ותמה רעק"א בגליון הש"ס הלא כיון דאין כלל חיוב סמיכה אף בחול חשיב עבודה בקדשים ואסור.
והרש"ש ציין שעמד בזה שער המלך (מעשה הקרבנות ג. יג.) וביאר דרש"י לשיטתו דס"ל אליבא דר' יוסי דנשים סומכות רשות (חגיגה טז:), דמותרות לסמוך בכל כחן, אלמא כיון דאף שאינן מחויבות יש להן רשות לסמוך לא מיקרי כה"ג עבודה בקדשים, הכי נמי בחול כיון שרשאי לסמוך אם ירצה לא חשיב עבודה בקדשים, אבל ביו"ט אסור אפילו בתורת רשות דהוה משתמש בבעלי חיים. ולפי"ז ניחא שפלוגתת ב"ש וב"ה היא ביו"ט בלבד ולא בחול. וניחא נמי שרש"י במתני' שנקט טעמא דב"ש משום שבות, פירש אף אליבא דסוגיא דידן.
ועל דרך זה אזיל הקהלות יעקב (סי' ט"ו), אלא שנקט דרש"י מפרש דאף אילו נשים לית להו מצות סמיכה אפילו מדרבנן, מ"מ לב"ש איכא מצות סמיכה בגברי מדרבנן, ועל כרחך בחול מותר לסמוך בכל כחו, דכיון דאיכא מצוה מדרבנן לא חשיב עבודה בקדשים. עי' שדן בזה אי דין דרבנן מהני להפקיע איסור דאורייתא.
ובהגהות בית מאיר פירש שרש"י נקט דאף סוגיא דהכא סברה דטעמא דב"ש משום שבות בעלמא, וסברה דא"צ סמיכה בכל כחו לכך בחול שרי דלא הוי משתמש בקדשים, אבל ביו"ט אסור משום דאף דלא הוי שבות דמשתמש בבעלי חיים דהא אין סומך בכל כחו, מ"מ הוי שבות דטירחא שלא לצורך, עי' בדבריו.
וראה עוד חי' הצל"ח, שפ"א, חי' מנחת שלמה, וחידושי בתרא (אות פ"ו).
<b>מ"ש משלמי נדבה דלא גמרי שכן מצויין מעולת חובה נמי לא גמרי שכן כליל:</b>
<b>א.</b> עי' הגהות מצפה איתן בביאור סברת החומרא בזה.
<b>ב.</b> בזבחים צא. אמרינן ד'מצוי' שאין תדירותו חובה אינה מעלה כ'תדיר', מיהו בשו"ת חכם צבי (סי' קנ"ב) הוכיח מסוגיין דאף שכנגד מעלת 'מקודש' מצוי אינו כתדיר, מ"מ ודאי בעלמא איכא מעלה גם ל'מצוי' גרידא. ברם בשו"ת שאגת אריה (סי' כ"א) נקט מכח הסוגיא בזבחים של'מצוי' אין שום מעלה, הלכך ק"ש קודמת לברכת המזון אף דברהמ"ז מצוי טפי. מיהו אפשר שאף השאגת אריה מודה דמ"מ איכא קצת מעלה ב'מצוי' לעשות מזה פירכא. (פירות תאנה).
<b>אלא אתיא מבינייא -</b> בית שמאי דלא גמרי שלמי חובה מבינייא, סברי דאיכא למיפרך מה להצד השוה שהן מצויין יותר משלמי חובה, דגם עולת חובה מצויה יותר דהאיכא עולות התמיד ושבת ומועדים, וב"ה סברי דפירכא כל דהו כזה לא פרכינן - חכמת מנוח. ועי' חי' מנחת שלמה.
<b>וסברי בית שמאי שלמי חובה לא בעו סמיכה והתניא א"ר יוסי לא נחלקו וכו' -</b> כתב השטמ"ק בשם תוס' [והוא בתוס' חכמי איבר"א], דהוא הדין דמצי למיפרך מברייתא דלעיל סוף יט. דאיתא דב"ש מצרכי סמיכה, אלא שסומך מערב יו"ט ושוחט ביו"ט.
<b>על מה נחלקו על תיכף לסמיכה שחיטה שב"ש אומרים אינו צריך וב"ה אומרים צריך:</b>
<b>סמיכה חובת גברא או חובת קרבן, ואיך מהני בקרבן חגיגה לב"ש לסמוך מערב יו"ט:</b>
העמק ברכה (חגיגה עמ' ק"ד) תמה לפי מה שהוכיח דמצות סמיכה אינה חובת גברא בעלמא אלא חובת הקרבן וחלק ממעשה ההקרבה, א"כ איך סברי ב"ש שיכול לסמוך מערב יו"ט ולשחוט ביו"ט, הרי קרבן החגיגה זמנו קבוע להקריבו ביו"ט, וכיון שהסמיכה היא חלק מהקרבת הקרבן אף זמנה קבוע לעשותה ביו"ט. עי' דמסיק שקרבן חגיגה מהותו קרבן שלמים כשאר שלמי נדר ונדבה וממילא לא שייך עליו קביעות זמן, וקביעות זמן הבאתו ביו"ט הוא בחיוב ההקרבה של הבעלים ולא מדין עצם הקרבן, ולכן סברי שפיר ב"ש דכיון שהסמיכה היא מדיני הקרבן שאין זמנו קבוע אפשר לעשותה מערב יו"ט, דלחיוב הקרבה דהבעלים שייכי רק חלקי ההקרבה שהן לעיכובא והיינו משחיטה ואילך.
ובעיקר הנידון אם סמיכה היא חובת גברא או חובת הקרבן - יעוי' בחזון יחזקאל תוספתא מנחות (פ"י ה"ד), ובחידושיו על זבחים עה., וראה עוד בכנסת הראשונים ריש תמורה בהערה י' ובמלואים שם.
<b>ת"ר מעשה בהלל הזקן שהביא עולתו לעזרה לסמוך עליה ביו"ט חברו עליו תלמידי שמאי הזקן וכו':</b>
<b>פלוגתת ב"ש וב"ה היא לענין הקרבת עולת ראיה או לענין סמיכה:</b>
<b>א.</b> בשבת טו. איתא דשמאי והלל עצמן פליגי רק בשלשה דברים מלבד פלוגתא דסמיכה, ולא הוזכר דפליגי בעולת ראיה, וצ"ע דהכא חברו תלמידי שמאי על הלל הזקן בענין העולת ראיה [דהוצרך לכשכש בזנבה להטעותן שהיא נקבה]. וכתבו תוס' חגיגה ז: (ד"ה מביאין) שהתלמידים קבלו מרבם שאף בעולות נחלקו, והוסיפו תוס' דהא דלא מיחו ביד הלל על הסמיכה כמו במעשה דלקמן שתלמיד ב"ש מיחה בתלמיד ב"ה "מה זו סמיכה", דשמא לא ראו הסמיכה.
וכ"כ הרשב"א וחי' הרא"ה כאן, והוסיף הרשב"א דמסייע להא דהכא גרסינן 'לסמוך' ולקמן גרסינן 'וסמך' משמע דכבר הוי דסמך. מיהו הגירסא שלפנינו גם לקמן 'לסמוך', ומאידך בתוספתא דחגיגה (פ"ב ה"ו) ובירושלמי כאן הגירסא בתרוייהו 'וסמך'.
והנה צ"ע כיון דלפירוש זה כל הנידון היה על עולת ראיה ולא על הסמיכה, דהא לא ידעי שרוצה לסמוך, א"כ הא דגברה יד ב"ש אותו יום היינו לענין הקרבת עולת ראיה ולא לענין הסמיכה, ואמאי שלח בבא בן בוטא והביא כל צאן קדר ואמר "כל הרוצה לסמוך יבא ויסמוך". מיהו הרש"ש ציין שבתוספתא הגירסא "כל מי שצריך להביא עולות ושלמים יבא ויטול". וראה עוד מש"כ בהערת המהדיר (152) לרשב"א.
<b>ב.</b> כתבו תוס' בחגיגה הנ"ל "ועוד שמא לא היו מוחין אלא לתלמידיו שהיו חולקין, אבל הלל חלק עם רבם ואין בידם למחות", כלומר דמה שלא מיחו על הסמיכה לפי שאין בידם כח למחות אלא בתלמידים ולא ברב. וביאר הרש"ש שם דלפי"ז הא דשאלו "מה טיבה של בהמה זו" דהיו סבורים שהיא עולה, היינו משום שבאמת היו סבורים שהלל לא נחלק בזה ומודה לשמאי שאין מביאין עולות.
<b>ג.</b> בחי' הרא"ה כאן [בפירוש שני] כתב וז"ל "והאמת ששמאי והלל לא נחלקו מעולם בעולת ראיה וכו', אבל התלמידים שלא שמשו כל צרכן טעו בדבר", נראה שאין כוונתו דלפי האמת מודה הלל בזה לשמאי, דמהא דכשכש בזנבה מוכח לא כן, אלא ר"ל שטעו בדעת רבם שמאי וסברי שנחלק ואסר עולת ראיה, אך לפי האמת לא נחלק בזה על הלל.
וראה עוד חכמת מנוח שנקט ופירש שטענת תלמידי שמאי על הלל היתה על הסמיכה ולא על ההקרבה. וראה עוד מרומי שדה.
<b>אמרו לו מה טיבה של בהמה זו אמר להם נקבה היא ולזבחי שלמים הבאתיה -</b> בספר שמחת יו"ט העיר הלא די לו לומר 'נקבה היא' וממילא ידעינן דלשלמים הביאה, ומאידך הוה ליה לומר רק 'שלמים היא' וא"צ לרבות בשקר ולומר 'נקבה היא', עי' מש"כ לבאר.
<b>ואותו היום גברה ידם של ב"ש על ב"ה -</b> לכאורה יש לפרש דהוא נתינת טעם אמאי שינה הלל, לפי שאותו היום גברה ידם של ב"ש, וכעי"ז כתב ריעב"ץ (ריש ע"ב), אבל ברש"י איתא דשינה מפני ענותנותו. ובחי' המאירי איתא איפכא: דאותו היום כיון שראו כן ב"ש [שכביכול מודה להם הלל], נפלה קטטה ביניהם לב"ה וגברה ידם דב"ש. וע"ע מש"כ בספר ברכת אברהם.
<b>והיה שם זקן אחד מתלמידי שמאי הזקן ובבא בן בוטא שמו -</b> עי' עליו בגיטין נז. ב"ב ד. כריתות כה. נדרים סו:
<h4>רש"י</h4>
<b>ד"ה נזיר ואינו מגלח - דכיון דאמר הרי עלי נתחייב דאמירה לגבוה כמסירה להדיוט וכי הדר ואמר על מנת לאו מילתא היא -</b> עי' בדברינו בגמ' ד"ה האומר הרי עלי.
<b>ד"ה ב"ש היא - תאמר בחובה שאינה אלא לכשיתחייב הלכך לא דחיא סמיכה דידהו יו"ט -</b> עי' בדברינו בגמ' ד"ה א"ל דאמר לך.
<b>ד"ה וממאי - הצד השוה שבשניהם שקרבן יחיד הן וטעונין נסכים וסמיכה -</b> הא דנקט רש"י דתרוייהו קרבן יחיד, אזיל לשיטתו דבעולה דאהרן איירי, ותוס' (ד"ה ויקרב) פליגי. אך צ"ב אמאי הוצרך רש"י להוסיף דטעונין נסכים וסמיכה, ולא סגי למימר הצד השוה שקרבן יחיד הן - עי' פני יהושע, וחי' הצל"ח (ד"ה אלא אתיא מבינייהו).
<h4>תוס'</h4>
<b>ד"ה נזיר ואינו מגלח - ודוקא דקאמר הכי אבל אם אמר אפכא ע"מ שאצא משום חגיגה הרי עלי תודה לא, וכן בנזיר:</b>
<b>כשהקדים התנאי לנדר לא חל נדרו כלל, או דחל נדרו ויוצא בתודה ידי חובת חגיגה:</b>
חי' המאירי כתב "ואם הקדים את התנאי יראה לי שאין הנדר נדר, ויש חולקין בדבר", ודעה החולקת איתא ברמב"ן במלחמות שנקט דחל נדרו ויוצא הנזיר במעות מעשר שני.
ועדיין יש לדון בלשון תוס': דהנה הכסף משנה (נזיר ח. יד.) הביא דברי תוס', וכתב "ואי אמר אפכא ע"מ שאגלח ממעות מעשר שני הרי נזיר מגלח ממעות מעשר שני", ומבואר שהבין מדברי תוס' דכה"ג חל נדרו ויוצא ממעות מעשר שני. וכן נקט המשנה למלך (קרבן פסח א. ג.). אולם הקרן אורה (נזיר יא.) השיג על דבריהם, ונקט דאי אמר איפכא לא חלה הנזירות כלל, וכן בתודה וחגיגה אינו נדור כלל דשניהם יחד א"א להיות. וכן נקט בפשיטות השפ"א (סוף יט:), ומתוך כך הקשו הקר"א והשפ"א על הראב"ד (חגיגה ב. יד.) דפליג על הרמב"ם שם, וכתב דאם אמר בלשון תנאי יכול להתנות דאדעתא דהכי נדר [וכדעת תוס' דהכא], ומשמעות דבריו דמהני התנאי שיחולו תרוייהו. וכתב הקרן אורה שדוקא גבי חגיגה י"ל שאפשר לקיים שניהם אבל לא גבי נזירות, עי' בדבריו.
וראה עוד רש"ש כאן, בית מאיר, קובץ שיעורים (נא-נב), חידושי בתרא (אות פד-פה), ובהרחבה במשמר הלוי כאן.
<b>ד"ה ויקרב - פירש רש"י דקאי אעולה של אהרן וכו' ולא נהירא וכו' -</b> הכרחו דרש"י וישוב פירושו - עי' תוס' בדיבור הבא. וע"ע תוס' ר"פ (ד"ה למד), ופני יהושע. וראה עוד מש"כ חי' הצל"ח (ריש כ.), ושמחת יו"ט (על רש"י).
<b>ד"ה דלא גמרי - ורש"י פי' במתני' טעמא משום שבות שמשתמש בבע"ח וכו' -</b> עי' בדברינו בגמ' ד"ה א"ל דאמר לך.
<b>ד"ה דלמא - וא"ת וכו' ודבר הלמד בהיקש אינו חוזר ומלמד בבנין אב וי"ל דבעיא היא בזבחים וכו' -</b> השטמ"ק תירץ בשם הריטב"א, וכ"כ בחי' הרא"ה דכיון דכתיב בעולת חובה 'כמשפט' הרי הוא כאילו נכתבו הלכות עולת נדבה בעולת חובה בפירוש, וכאילו כתובה בה סמיכה בהדיא.
ועי' תוס' זבחים נ. (סוד"ה אמר) שמסתפקים שמא אליבא דרבינא התם נפשטה הבעיא, דחוזר ומלמד בבנין אב.
וראה עוד חי' הצל"ח ושפ"א.
<h3>דף כ:</h3>
<h4>גמ'</h4>
<b>והביא כל צאן קדר וכו' ואמר כל מי שרוצה לסמוך יבא ויסמוך -</b> השמחת יו"ט הקשה דטפי הו"ל למימר 'כל הרוצה להקריב עולה יקריב' שזה היה עיקר הקפידא דתלמידי שמאי, עי' מש"כ לבאר. אמנם הרש"ש ציין שבתוספתא דחגיגה (פ"ב) הגירסא "כל מי שצריך להביא עולות ושלמים יבא ויטול". וראה עוד מש"כ בהערת המהדיר (152) לרשב"א.
<b>שוב מעשה בתלמיד אחד מתלמידי ב"ש וכו' אמר לו מה זו סמיכה אמר לו מה זו שתיקה -</b> הריעב"ץ העיר אמאי לא נהג אותו תלמיד כמדת רבו ששינה מפני השלום, עי' בדבריו. אמנם המאירי בבית הבחירה פירש "כלומר מה אתה סבור שאני צריך לשתוק מצד שאין בידי להשיב, יש בידי אלא שאני מניח מקום לשלום".
<b>הלכך האי צורבא מרבנן דאמר ליה חבריה מלתא לא להדר ליה מלתא טפי ממאי דאמר ליה חבריה -</b> בביאור ענין זה יעוי' חכמת מנוח, חי' חת"ס, הערות להגריש"א, וברכת אברהם.
<b>אמרו להם ב"ה לב"ש ומה במקום שאסור להדיוט מותר לגבוה מקום שמותר להדיוט אינו דין שמותר לגבוה -</b> לכאורה אם קל וחומר כפשוטו הוא, איכא למיפרך נימא דיו לבא מן הדין להיות כנידון, מה שבת קרבין תמידין ומוספין בלבד אף יו"ט - עי' חי' הרא"ה, בן הרמב"ן, שטמ"ק, מהר"ם שיף, חכמת מנוח, פני יהושע, שמחת יו"ט, ומשך חכמה (שמות יב. טז. ד"ה אך אשר יאכל).
<b>אמרו להם ב"ש נדרים ונדבות יוכיחו שמותר להדיוט ואסור לגבוה -</b> לפירוש רש"י ותוס' [לאפוקי פירוש הר"ר שמואל בתוס'], סברה הך ברייתא דנדרים ונדבות אין קרבין ביו"ט לב"ה. והנה לעיל (יב. יט.) הבאנו ראשונים שנקטו דמדאורייתא ודאי נדרים ונדבות קרבין ביו"ט דהא אית להו לב"ה 'מתוך', וסברת מ"ד שאין קרבין ביו"ט הוא מדרבנן גרידא, ולפי"ז צ"ע מאי פירכא הוי הכא גבי דרשות דאורייתא - עי' מש"כ חי' הרא"ה בשני אופנים.
<b>מי שלא חג ביו"ט ראשון של חג חוגג והולך כל הרגל כולו ויו"ט האחרון של חג -</b> הנה ב"ש הביאו משנה זו להקשות לב"ה, ברם לדעת ב"ש אין עולת ראיה קריבה ביו"ט, ובהך משנה קתני דקרב ביו"ט אחרון של חג. וכתב מהר"ם שיף די"ל דקאי אחגיגת הרגל דמודו ב"ש דקריבה ביו"ט. וחכמת מנוח כתב די"ל דמיירי אף בעולת ראיה, ומודו ב"ש ביו"ט אחרון שמותר להקריב משום שעובר הרגל [פי' דכה"ג חשיב קבוע לו זמן], א"נ י"ל דמשנה זו אליבא דב"ה שנויה, וב"ש מייתי מינה ראיה לשיטתכם. ועי' אבני נזר (סי' ת"ד).
<b>אמרו להם ב"ש והלא כבר נאמר לכם ולא לגבוה א"ל ב"ה והלא כבר נאמר לה' כל דלה' -</b> עי' תוס' לעיל יט. ד"ה אמר עולא, ובדברינו שם.
<b>לכם ולא לכותים לכם ולא לכלבים:</b>
<b>א]</b> הך דרשא "לכם ולא לכלבים" היא סברת ר"י הגלילי לקמן כא:, אבל ר' עקיבא מרבה "אך אשר יאכל לכל נפש - אפילו נפש בהמה משמע", וממעט רק "לכם ולא לעכו"ם", ולענין הלכה יעוי' בדברינו שם ד"ה לכם ולא לכלבים.
<b>ב] המבשל להם אינו לוקה אך עובר בעשה:</b>
הרמב"ם (יו"ט א. טו.) כתב "המבשל ביו"ט לגוים או לבהמה וכו' אינו לוקה שאילו באו לו אורחים היה אותו תבשיל ראוי להן", ודקדק הלחם משנה (יו"ט א. טו.) מדבריו שאסור לבשל לבהמה אפילו מאכל הראוי לאכילת אדם, דאל"כ לא שייך טעמא דהואיל ומקלעי ליה אורחין. והקשה א"כ אמאי לא שרי מטעם "מתוך שהותרה לצורך הותרה שלא לצורך", ותירץ דאפשר שהרמב"ם סובר ד"לכם ולא לכותים ולא לכלבים" אהדריה לאיסור לאו קמא כמש"כ תוס' לעיל יב., ומהני טעם ד'הואיל' לומר שאינו לוקה אבל בעשה מיהא עובר.
וראה בחזון יחזקאל (תוספתא פ"ב ה"ד) שביאר בהרחבה אמאי לא נימא דמטעם 'הואיל' לישתרי לבשל לכותים וכלבים לכתחילה כשם ששרינן מה"ט לבשל לישראל.
<b>ג] בישול ומלאכות עבור ישראל מומר לחלל שבת ויו"ט, ועבור קראים:</b>
<b>א.</b> המשנה ברורה (תקיב. ב.) כתב בשם האחרונים דמומר לע"ז או מחלל שבת בפרהסיא הריהו כעכו"ם, וכן בגליוני הש"ס הביא בשם הרדב"ז (ח"ב סי' תשצ"ו) שאסור לבשל ביו"ט עבור מי שאינו מודה בדרשא ד'לכם ולא לנכרים'. וכתב הפמ"ג (במשב"ז תקיב. ב.) דמומר להכעיס כגון ללבוש שעטנז אבל נזהר מדברים טמאים י"ל דשרי להזמינו, אך אם מומר לאכילת נבלות נראה דאסור, עי' בדבריו.
ובספר שלמי תודה (יו"ט סי' כז. ד.) כתב דפשיטא שהמומר עצמו אסור לבשל למומר אחר דהא מחוייב הוא במצות כישראל, אך יש להסתפק אם מותר לו לבשל עבור עצמו, דהאם כיון שדינו כעכו"ם הרי הוא כמבשל לעכו"ם, או דכלפי עצמו לא שייך לאסור, ונפק"מ אפילו אין שומע שלא לבשל, אי מותר ליתן לו רשות לבשל באש שלנו. והביא בשם הגראי"ל שטיינמן שליט"א דפשוט שהמומר רשאי לבשל לעצמו, עי' בדבריו.
ובחי' מנחת שלמה נסתפק מי שיש לו בנים מחללי שבת או שאינם מודים בדיני יו"ט האם יכולה האֵם לבשל עבור בנה. וכן נסתפק לענין שבת דקי"ל שנותנין מזונות לנכרי משום דרכי שלום האם שרי עבור מחלל שבת.
ובכתבי קה"י החדשים (סי' קע-קעג) דן בבתי מלון שמתארחים בהן לפעמים גם מחללי שבת, אם מותר לעשות אף בשבילם מלאכת אוכל נפש ביו"ט, עי' בדבריו.
ובגדר 'מחלל שבת בפרהסיא', וכן האם אנשים שאינן שומרי תו"מ בזמן הזה דינם כמומרים - יעוי' במשנ"ב מהדו' 'דרשו' לסי' תקי"ב הע' 4-6.
<b>ב.</b> לענין 'קראים' - המשנה ברורה (תקיב. ב.) הביא פלוגתת הפוסקים אם חשיבי כנוכרים. ולענין קראים בזמנינו - יעוי' שער הציון (שפה. ב.) בשם הפוסקים שודאי יש להחמיר להחשיבם כנוכרים, והעיר על הב"י שנקט שדינם קל יותר משום שמנהג אבותיהם בידיהם. וראה חזו"א (או"ח פז. יד.).
והעמק ברכה (יום טוב אות י') כתב דהגרי"ז אמר בשם הגר"ח שאסור להתחתן עמם, חדא דהם ספק ממזרים, דיש עריות שאינן מפורשות בתורה אלא ילפינן מדרשא, ועוד דהם ספק נכרים, דודאי במשך הדורות קבלו גרים ולא הוי גרות דלא קבלו כל התרי"ג מצות, ולפי"ז כתב העמק ברכה דפשיטא שאסור לאפות ולבשל עבורם כיון שהם ספק נכרים.
<b>אבא שאול אומרה בלשון אחרת ומה במקום וכו' וכן בדין וכו' -</b> צ"ע אחר שאמר קל וחומר מה מוסיף בסברא זו ד'כן בדין' - עי' שטמ"ק.
<b>במאי קא מפלגי מ"ס נדרים ונדבות קרבין ביו"ט ומ"ס אין קרבין ביו"ט:</b>
<b>א]</b> פירשו רש"י וחי' המאירי דאבא שאול מדלא אמר "אמרו להם ב"ש נדרים ונדבות יוכיחו", ש"מ דסבר דלב"ה נדרים ונדבות קרבין ביו"ט. [אמנם יעוי' גירסת מהר"ם ומהרש"ל בפירוש הר"ר שמואל בתוס' ד"ה נדרים, שב"ש השיבו אף לדברי אבא שאול].
וחי' הרא"ה והשטמ"ק פירשו דדייקינן מדנקט "כירת רבך פתוחה", משמע פתוחה לכל דבר אף לנדרים ונדבות.
מיהו תוס' הביאו פירוש הר"ר שמואל איפכא: דאבא שאול הוא דסבר נדרים ונדבות אין קרבין ביו"ט, עי' בדבריו.
<b>ב]</b> האם למ"ד נדרים ונדבות קרבין ביו"ט היינו אף עולות נדבה או רק שלמים - עי' בדברינו לעיל יט. ד"ה רב יוסף, אות ב'.
<b>אמר רב הונא לדברי האומר נדרים ונדבות אין קרבין ביו"ט לא תימא מדאורייתא מחזא חזו וכו' אלא אפילו מדאורייתא נמי לא חזו:</b>
<b>א] אליבא דמאן מפרש רב הונא:</b>
כתבו מהרש"א וחכמת מנוח דודאי אין כוונת רב הונא לת"ק דאבא שאול בברייתא לעיל דס"ל אין קרבין ביו"ט [היינו לפירש"י ותוס', ולפי' הר"ר שמואל בתוס' הוא אבא שאול], דפשיטא דסבר מדאורייתא אין קרבין ביו"ט, דהא קאמרי ב"ש הכי על קל וחומר דב"ה שהוא מדאורייתא, אלא כוונתו כגון לת"ק דר"א בר' שמעון בברייתא לעיל יט:, או לתנא דברייתא לעיל יט.
אולם יעוי' בשער המלך (חגיגה א. ח. - ציון מהר"ב רנשבורג) שהקשה על מהרש"א, ופירש דרב הונא לא קאי על עולת נדבה דפשיטא דמדאורייתא אין קרבה ביו"ט ובהכי איכא לאוקמה לברייתא דלעיל, אלא בא לחדש דאף שלמי נדבה מדאורייתא אין קרבין. ועי' מלאכת יו"ט (אות קמ"ד קנ"ג), וחידושי בתרא (אות פז-פח).
<b>ב] האם לכו"ע אין קרבין מדאורייתא:</b>
חי' הרא"ה והשטמ"ק (לעיל יט.) הביאו יש מפרשים [וכן דעת חי' המאירי לעיל יב.], דאכן לפי האמת מ"ד נדרים ונדבות אין קרבין ביו"ט היינו מדרבנן, ולשיטה זו צ"ע מסוגיא דהכא, ופירש חי' הרא"ה דלדבריהם הכי קאמר: לא תימא דמצד עצמן ומעיקרא דדינא חזו נדרים ונדבות ליקרב, אלא שרבנן גזרו בהן שמא ישהה, דהא משתי הלחם מוכח לא כך, אלא על כרחך הא דאסרינהו רבנן לפי שאינן מותרות מצד עצמן מעיקר הדין אלא משום סברת 'מתוך', הלכך גזרו חכמים לפי שאין בהן צורך היום.
וראה עוד שטמ"ק, חי' המאירי, פני יהושע, חי' הפלאה, ושפ"א (ריש כ:).
<b>ורבנן הוא דגזרי בהו שמא ישהה:</b>
<b>ביאור החשש:</b>
<b>א.</b> רש"י פירש "ושמא כשיבא המועד יארע לו אונס ונמצא מאחר נדרו". ותמה חי' הצל"ח מה ס"ד דהגמ' דזה טעם האיסור, דא"כ גם בחול המועד יאסר להקריב נדרים ונדבות דאכתי איכא הך חששא. ותירץ עפ"י דברי הט"ז דדבר המפורש בתורה להיתר אין כח ביד חכמים לאוסרו, והקרבת נדרים ונדבות בחול המועד מפורשת בקרא, עי' בדבריו. וע"ע שמחת יו"ט (על רש"י), וחי' מנחת שלמה.
<b>ב.</b> רש"י מנחות ק: כתב בפירוש קמא "ונמצא מכוין וממתין מלאכתו עד המועד" וצ"ע איזה איסור עביד בזה, הא בלאו הכי צריך הוא לשחוט לצורך הרגל, ואולי ר"ל דשמא יספיק לו בשר שישחט ערב הרגל, או שימצא בשר שחוט. ושו"ר שעמד בזה חי' חת"ס כאן.
והריעב"ץ במנחות הגיה בדברי רש"י שם "וממתין <b>מלאכול</b> עד המועד", וצ"ב א"כ היינו כפירוש בתרא ברש"י שם דהיינו שמא יעבור בבל תאחר.
<b>ג.</b> רגמ"ה במנחות שם פירש חשש נוסף: דשמא לא יספיקו הכהנים להקריבן ברגל ולאוכלן, ונמצאו קדשים באין לבית הפסול.
<b>ד.</b> הרש"ש כאן כתב דיש לפרש דאם ישהה יוכל לבא לידי תקלה דגיזה ועבודה, אך העיר דכשהקדיש בפה ולא הפריש לא שייך חשש זה.
<b>דהא שתי הלחם דחובת היום נינהו וכו' ואינו דוחה לא את השבת ולא את יו"ט -</b> עי' בדברינו לעיל יז. ד"ה באמת אמרו, אות ו'.
<b>איבעיא להו לדברי האומר נדרים ונדבות אין קרבין ביו"ט עבר ושחט מאי:</b>
<b>לענין מה איבעיא, ואיזה איסור יש בזריקת הדם:</b>
<b>א.</b> פירש רש"י דאיבעיא מהו שיזרוק את הדם, ולקמן (ד"ה לרבא) פירש רש"י דאף שזריקת הדם לאו מלאכה היא גזרו בה משום שבות. וכן איתא בתוס' נזיר כח: (ד"ה כבשי עצרת) ובפי' הרא"ש שם דהוי שבות דרבנן משום דמתקן הזבח.
<b>ב.</b> האמרי בינה (דיני יו"ט סי' ה' ד"ה לכאורה) מחדש שיש איסור דרבנן נוסף שצובע בדם את המזבח, ואף שאינו מתקיים מ"מ אסור מדרבנן. וציין שכן דעת הצל"ח בפסחים סז., וכן נקט הבנין ציון (ח"ב סי' צ"ה), וכ"כ תפארת ישראל במשניות (ריש פ"ה דפסחים), ונקט שיש בזריקה איסור צובע מן התורה, ועי' תפארת יעקב שם שהשיג עליו דמסוגיין מבואר שאסור רק מדרבנן.
ובגוף הדבר יש לעיין: דבמתני' פסחים ריש פ"ו (דף פה:) איתא "אלו דברים בפסח דוחין את השבת שחיטתו וזריקת דמו", וכתבו תוס' שם דזריקת דמו לא איצטריך למיתני ותנא אגב שחיטתו, וצ"ע הלא בזריקה איכא נמי איסור שבות עצמי, ואין לומר דמשמע לתוס' דהמשנה שם נקטה רק איסורי דאורייתא, דהלא נקטה גם מיחוי קרביו.
<b>ג.</b> בהמיוחס לרשב"א (מנחות כא.) משמע שטעם איסור זריקת הדם משום הוצאה, לפי שהעזרה רה"ר היא, ועי' בספר שמועת חיים (יומא מו.) שדן בדבריו.
<b>ד.</b> מיהו הפני יהושע לא ניחא ליה בפי' רש"י דבעיית הגמ' לענין זריקת הדם, דהא שבות בעלמא הוא וקי"ל אין שבות במקדש. ומצדד לפרש דהספק גם לענין הקטרת אימורין, עי' בדבריו. וראה שמחת יו"ט בישוב קושיתו.
<b>רבא אמר זורק את הדם על מנת להתיר בשר באכילה:</b>
<b>א]</b> הקשה מלא הרועים הלא רבא גופיה אית ליה בתמורה 'כל מילתא דאמר רחמנא לא תעביד אי עביד לא מהני'. ותירץ עפ"י דברי הסמ"ע והש"ך דהיכי שאין האיסור מחמת המעשה עצמו אלא מחמת הזמן שאינו ראוי, לא אמרינן 'אי עביד לא מהני', והכא נמי האיסור הוא רק מחמת הזמן.
ובקובץ הערות (עו. ד.) כתב ד'אי עביד לא מהני' אמרינן רק היכא שחלות הדין נפעל ע"י האדם, כגון אונס שגירש, ומקדש חייבי לאוין, ותורם מן הרעה על היפה, משא"כ כגון בשחיטה שההכשר נעשה מאליו לא שייך למימר 'אי עביד לא מהני'. וראה עוד מש"כ בקובץ הערות (עד. ב.). וכבר עמד בשאלה זו שער המלך (גירושין ג. יט.) לענין השוחט בשבת, עי' בדבריו.
<b>ב]</b> יש לעיין אמאי מותר הבשר באכילה, נימא מיגו דאיתקצאי בין השמשות דיו"ט מחמת איסור הקרבת נדרים ונדבות איתקצאי לכולי יומא - עי' שהאריכו בזה חי' הצל"ח, ומצפה איתן, וראה עוד חי' רעק"א, ראש יוסף, וחי' מנחת שלמה.
<b>ג]</b> הישועות יעקב (תקג. ד.) דן אליבא דהפוסקים שאף ביו"ט קנסו שוגג אטו מזיד ואסרו מעשה יו"ט, איך מותר הבשר באכילה כיון דשעבר איסורא. ותירץ דכיון שטעה והיה סבור שעושה מצוה כה"ג לא קנסו בשוגג.
<b>רבה בר"ה אמר זורק את הדם ע"מ להקטיר אימורין לערב:</b>
<b>א.</b> עי' שמחת יו"ט שדן איך מקטיר אימורין לערב, הא קי"ל דבשחוטין לכו"ע הוה דיחוי, וכיון שביום אין יכול להקטיר האימורין ידחו ולא יקטירן כלל.
<b>ב.</b> יש לעיין אמאי לא התירו כדי שלא יפסל הדם עצמו ולא יעבור בלינה - עי' מקדש דוד (קדשים כה. י.), זכר יצחק (סי' מ"ח), ומרחשת (סי' ט'). ועי' במרחשת (שם ענף ב') מש"כ לבאר בעיקר מחלוקת רבא ורבה בר"ה.
<b>מאי בינייהו איכא בינייהו נטמא בשר או שאבד -</b> לכאורה מצי למימר איכא בינייהו שחט בשבת, דלרבא לא זורק הדם דהא אסור הבשר בשבת, ולרבא זורק ע"מ להקטיר אימורין לערב - עי' מהרש"א, וחי' חת"ס.
עוד יש לעיין דמצי למימר איכא בינייהו עולה שאין בה בשר לאכילה - עי' חי' הצל"ח, הגהות טל תורה, פני יהושע (על תוד"ה מאי בינייהו), חי' חת"ס, ראש יוסף, ושפ"א.
<b>כבשי עצרת ששחטן שלא לשמן וכו' הדם יזרק והבשר יאכל -</b> מוכח מהכא דשתי הלחם לא חשיבי כגוף הקרבן, דאל"כ יפסלו הכבשים כיון דבעי לחם ולא נתקדש הלחם בשחיטה שלא לשמה - תוס' מנחות פט: ד"ה שאם.
<b>ואם היתה שבת לא יזרוק:</b>
<b>פירושי הראשונים:</b>
<b>א.</b> רש"י וחי' המאירי פירשו דלא יזרוק שהרי אסור לבשל ולצלות היום ולא יאכל מן הבשר. והקשו חי' הרא"ה והשטמ"ק הלא חזי לאכול חי באומצא. והנה כעי"ז הקשו תוס' מנחות מח. (ד"ה חטא בשבת), ותירצו "דאין זה זכות ואין לחטא בכך", ומשמע לכאורה דסברי שלא מקיים מצות אכילת קדשים בבשר חי ולכן אין בזה זכות, וכן לכאורה דעת רש"י כאן.
ברם במנחות צט: איתא שהבבלים היו אוכלים שעיר יום הכפורים חי מפני שדעתן יפה, ומשמע שהיו מקיימין בזה מצות אכילת קדשים, וראה בית הלוי (ח"ג סי' נא. ד.) שהוכיח דבאכילת בשר קדשים חי מקיים מצות אכילה, וא"כ צ"ל שכוונת תוס' דאין זורקין כדי לאכול חי כיון שעיקר מצותו ליאכל דרך גדולה ולמשחה. וראה עוד חזון יחזקאל (תוספתא מנחות פ"ה ה"א ד"ה ובשבת), ומשמר הלוי זבחים (סי' קכ"ד קכ"ז).
<b>ב.</b> חי' הרא"ה ושטמ"ק כאן פירשו דלא יזרוק לפי שהעמידו חכמים תקנתם דאיסור זריקת הדם משום שבות, הואיל ועבר ושחט שלא כדין, [ומהאי טעמא הכא העמידו דבריהם אע"ג דבעלמא אין שבותין במקדש], ולא התירו אלא ביו"ט משום אוכל נפש.
וראה עוד מרחשת ח"א סי' ט' ענף ב' וענף ד'.
<h4>רש"י</h4>
<b>ד"ה שוב מעשה - לאחר המעשה הזה היה מעשה בתלמיד אחד -</b> צ"ע א"כ מה שאלו תלמיד ב"ש "מה זו סמיכה", הלא כבר ידע שנקבעה הלכה כב"ה - עי' שמחת יו"ט, וע"ע הערות להגריש"א.
<b>ד"ה אף זו קבוע - ויש לחוש שמא יפשע או יאנס וכו' -</b> עי' בדברינו על רש"י לעיל יט. ד"ה אבל נדרים.
<b>ד"ה שמא ישהה - ושמא כשיבא המועד יארע לו אונס ונמצא מאחר נדרו -</b> עי' בדברינו בגמ' ד"ה ורבנן.
<b>ד"ה מדאורייתא - דכי כתיב לה' דומיא דוחגותם קאמר עולות הדומות לחגיגה -</b> עי' בדברינו על תוס' ד"ה לכם.
<b>ד"ה עבר ושחט - מהו שיזרוק את הדם -</b> עי' בדברינו בגמ' ד"ה איבעיא להו.
<b>ד"ה על מנת להקטיר - אפילו אין כאן אלא לצורך הכשר קרבן -</b> משמע כדברי הר"ש מקוצי בתוס', דרבה בר"ה מודה לרבא דזורק ע"מ להתיר בשר באכילה, אלא דמוסיף אפילו להכשיר הקרבן.
<b>ד"ה לרבא לא זריק - אע"ג דלאו מלאכה היא גזור בה משום שבות -</b> עי' בדברינו בגמ' ד"ה איבעיא להו.
<b>ד"ה שלא לשמן - שצריך לשחטן לשם שלמי צבור ושחטן לשם עולה -</b> האחרונים דנים האם מחשבת שלא לשמה היינו דוקא שמחשב לשם הקרבן או האדם האחר, או דפוסל אפילו רק מחשב שלא לשם קרבן זה. ומדברי רש"י משמע דאינו פוסל עד שיחשב לשם קרבן אחר, וכן משמע מדברי רש"י ריש זבחים (ד"ה כל הזבחים). וראה בהרחבה במשמר הלוי כאן, ובזבחים סי' א', ותמורה סי' ס"ט.
<b>ד"ה הדם יזרק - דקי"ל כל הזבחים שנזבחו של"ש כשרים ליקרב ונאכלין אלא שלא עלו לבעלים לשם חובה -</b> מהרש"א העיר שדברי רש"י אינם מדוקדקין, דהא קרבן ציבור שנשחט שלא לשמו אינו עולה לשם חובה. והנה כן נקט הרמב"ם בפי' המשנה ריש זבחים, אבל כבר השיגו עליו האחרונים דבהדיא איתא בזבחים דף ד. "מה לשינוי קדש שישנו בציבור כביחיד", וכן השיג קרני ראם על מהרש"א כאן. וראה בזה שער המלך (פסולי המוקדשין טו. א.), חק נתן, חשק שלמה, וטהרת הקדש ריש זבחים, שפ"א (ריש זבחים ובסוגיין), רש"ש (זבחים ד. ובסוגיין), פני יהושע וחי' חת"ס בסוגיין.
<h4>תוס'</h4>
<b>ד"ה והביא כל צאן קדר בעזרה - ותימה הא אין מביאין חולין בעזרה:</b>
<b>בענין איסור הכנסת חולין בעזרה:</b>
תוס' בכמה דוכתי (פסחים סו: ב"ב פא: מנחות פ: חולין קל: תמורה כג.) נקטו שאין איסור להכניס חולין לעזרה אלא א"כ עושה בהן מעשה כעין עבודה כגון תנופה. וכ"כ השטמ"ק מנחות כא: (אות ג') בשם התו"ח, וכ"כ הריטב"א חולין קל.
אמנם כדעת תוס' דהכא כן נראה מפי' רש"י מנחות כא:, וכן מדברי תוס' שם (ד"ה חולין) שהתירו להכניס תבלי חולין בעזרה רק משום שיש בהן צורך אכילת קדשים. וכן דקדק המשנה למלך (שחיטה ב. ג.) מדברי הרמב"ם שם, ועי' שהאריך בזה טובא.
ובעיקר איסור הכנסת חולין בעזרה - הרשב"ם ב"ב פא: נסתפק אם הוא מן התורה או מדרבנן, והמשנה למלך הנ"ל מצדד בדעת הרמב"ם דהוי מדרבנן.
<b>וי"ל דלאו דוקא בעזרה אלא בהר הבית:</b>
<b>תירוצי שאר הראשונים:</b>
<b>א.</b> כתירוץ תוס' דהכא כתב הרשב"א שכן איתא בירושלמי דפירקין ה"ד. ובדעת הרשב"א גופיה יש לעיין דהנה בסמוך הבאנו שטרח לישב בכמה אופנים קושית תוס', והלא הבאנו לעיל דלסוברים שאין איסור הכנסת חולין בעזרה אלא כעין עבודה לא קשיא מידי, וכן דעת הרשב"א גופיה ב"ב פא: והוכיח הכי מסוגיין - עי' מש"כ בזה בהערה (155) לרשב"א.
<b>ב.</b> תוס' ר"פ תירץ דהעמידן בעזרת נשים ולא בעזרה ממש.
<b>ג.</b> הרשב"א כתב דהעמידן בעזרת ישראל, לפי שאיסור חולין בעזרה הוא בעזרת כהנים בלבד. ודבריו צ"ע מנין לחלק שבעזרת ישראל אין איסור, ומוכח בהדיא ברש"י תמורה כג. (ד"ה יאכלו) שאף בעזרת ישראל אסור מדקאמר שצריך לאכול החולין בחוץ, וראה מש"כ בזה בהערת המהדיר לרשב"א (154) מהדו' מוה"ק בשם הגה"ה לשפ"א פסחים פט., וראה בהערת רח"ג צמבליסט לרשב"א (בקובץ ראשונים) שרוצה להגיה בדברי הרשב"א. [והנה אי נימא דלדעת הרשב"א איסור הכנסת חולין לעזרה הוא מדרבנן גרידא, י"ל שעשו חילוק מקומות מדבריהם ולא החמירו אלא לאסור הכנסה לעזרת כהנים].
<b>ד.</b> עוד הביא הרשב"א יש מפרשים שהקדישן לכל מי שירצה להביא עולה, לכך שרי להכניסן בעזרה. וראה בהרחבה בספר משמר הלוי מה שדקדק מתירוץ זה דהרשב"א.
<b>ה.</b> בחי' הרא"ה כתב שבנוסחי דווקני גרסי רק "והביא כל צאן קדר שבירושלים" ולא גרסי "והעמידן בעזרה".
<b>ד"ה נדרים ונדבות - והר"ר שמואל היה מפרש וכו' נו"נ יוכיחו במקום שיש חלק להדיוט כגון שלמים ואסורים לגבוה כגון עולות -</b> מבואר מפי' הר"ר שמואל דמ"ד נדרים ונדבות קרבין לב"ה ביו"ט היינו שלמים בלבד ולא עולות, ומדאורייתא אין עולות קרבין דהא הכא בדרשות דאורייתא איירי, ושיטות הראשונים בענין זה יעוי' בדברינו לעיל יט. ד"ה רב יוסף, אות ב'.
<b>אבל אבא שאול דאמר ומה במקום שכירתך סתומה כו' משמע אפילו דשלמים -</b> עי' גירסת מהר"ם שהובאה בגליון, ועי' מש"כ מהרש"ל לבאר גירסא זו. וראה מהר"ם שיף שפירש דיוקא דתוס' באופן אחר. וראה עוד מלא הרועים שמבאר בלא הגהה.
<b>וקשה להאי פי' וכו' משמע אבל נו"נ קרבין בי"ט מדלא מוקי ליה לומר לכם ולא לגבוה וכו' -</b> לכאורה י"ל דלעולם סבר אבא שאול נו"נ אין קרבין ביו"ט, והא דלא קאמר "לכם ולא לגבוה", משום דרצה לנקוט נכרים דפסיקא ליה אליבא דכו"ע כמש"כ תוס' בדיבור הבא - עי' חכמת מנוח ושפ"א.
וראה מש"כ הפני יהושע לישב שיטת הר"ר שמואל.
<b>ד"ה לכם ולא לנכרים - ב"ה נמי דרשי לכם ולא לגבוה למעוטי נדרים ונדבות וכו' -</b> תוס' קשיא להו לשיטתם בסוף דיבור דלעיל שהסכימו לפי' רש"י דת"ק ס"ל אליבא דב"ה דנדרים ונדבות אין קרבין ביו"ט, ודלא כדעת הר"ר שמואל. [מיהו אף לפי' הר"ר שמואל קשיא דאיהו מודה דעולות מיהא אין קרבין כמבואר מדבריו לעיל, וא"כ בעינן למעוטי מלכם ולא לגבוה].
והנה יש ראשונים שנקטו דב"ה כיון דאית להו (לעיל יב.) מתוך שהותרה שחיטה לצורך הותרה שלא לצורך, אף נדרים ונדבות ודאי מן התורה הותרו לגמרי, אלא שמדרבנן בעלמא אין נדרים ונדבות קרבין ביו"ט [עי' בדברינו בגמ' ד"ה אמר רב הונא], ולפי"ז ודאי לא דרשי ב"ה קרא דלכם ולא לגבוה למעוטי נדרים ונדבות.
והבית מאיר דייק מדברי רש"י ד"ה מדאורייתא, [וכן איתא ברשב"א לעיל יט.], דהא דנדרים ונדבות אין קרבין ביו"ט ילפי ב"ה מדכתיב "וחגותם אותו חג לה'", ודרשי ב"ה דהא דמרבינן (לעיל יט.) 'כל דלה" היינו דוקא דומיא ד'וחגותם', כלומר עולות הדומות לחגיגה שזמנה קבוע ברגל, לאפוקי נדרים ונדבות שאין זמנן קבוע ואין קרבין ברגל, ולפי"ז ניחא דלא ילפינן מ'לכם ולא לגבוה' ושפיר נקטו ב"ה דוקא למעט נוכרים וכלבים, ע"ע בדבריו.
<b>ד"ה מאי בינייהו - ותי' הר"ש מקוצי דרבה בר"ה מודה להא דרבא דזורק את הדם ע"מ להתיר באכילה -</b> כן משמע גם מלשון רש"י ד"ה על מנת.
<b>ויש מתרצים דהכא מיירי שנטמאו או נאבדו, ולא נהירא דא"כ לימא דא"ב דהכל קיים -</b> כן תירץ השטמ"ק מנחות מח. (אות ג') בפירוש קמא, וכן תירץ תוס' ר"פ כאן בשם ר"י, וכתב דלפי"ז אכן מצי לשנויי איכא בינייהו דאיתנהו לאימורין. וקושיא השניה דתוס' תירצו דברייתא דכבשי עצרת מילי מילי קתני, אך כתב תוס' ר"פ דזהו דוחק.
<b>וי"ל דהכא הואיל ואין יכול להקטיר האימורין מבעוד יום הוי כאילו נאבדו או נטמאו -</b> סברא כעי"ז איתא בפסחים נט: "כיון דלא אפשר עשאום כמי שנטמאו או שאבדו", ותמה חי' הצל"ח מאי ס"ד דתוס' בקושייתם הא סוגיא מפורשת היא, עי' שהאריך בדין זה.
וביאור וסברא בזה - ביאר הקובץ שיעורים (אות נ"ד) דשאני הקטרת אימורין מזריקת הדם שיש <b>איסור</b> לאכול קודם זריקה, משא"כ הקטרה שאינה אלא מצות <b>קדימה</b> דהקטרת אימורין קודם אכילת הבשר, הלכך אם הוא אנוס מלהקטיר מפני איסור מלאכה ביו"ט רשאי לאכול. ומחדש הקובץ שיעורים עפ"י זה דבלילה כיון שיכול להקטיר הדר דינא דנאסר לאכול הבשר קודם שיקטיר, ולא אמרינן כיון שכבר הותר באכילה שוב לא יאסר.
וראה עוד באור שמח (מעשה הקרבנות ט. יא.), ובהרחבה בחזון יחזקאל (תוספתא מנחות פ"ה ה"א ד"ה הבשר יאכל).
<h3>דף כא.</h3>
<h4>גמ'</h4>
<b>ואם זרק הורצה על מנת להקטיר אימורין לערב:</b>
<b>א]</b> השטמ"ק הקשה הלא הבשר קיים וא"כ זורק גם ע"מ לאכול הבשר בערב. ופירש דרש"י נתכוין לישב זאת, דאין הכוונה "על מנת", אלא ר"ל שצריך ליזהר שלא יקטיר האימורין עד לערב.
והוסיף השטמ"ק שברוב הספרים לא גרסי "על מנת" אלא "ואם זרק הורצה להקטיר אימורין לערב", וכן איתא בנזיר כח: ומנחות מח.
<b>ב]</b> הרמב"ם (שגגות ב. יד.) כתב דהשוחט קרבן יחיד בשבת בשגגה אין זורקין הדם, ואם עבר וזרק עולה לבעלים ויקטיר אימורין לערב, והיינו כברייתא דהכא. אולם לענין קרבן ציבור (שם הי"ג) לא הזכיר שאין זורקין הדם, משמע דזורקין הדם לכתחילה, וצ"ב טעם החילוק בזה - עי' מש"כ מרכבת המשנה, חי' הצל"ח (כאן, ופסחים עא:), אור שמח, אבי עזרי (יו"ט א. יג.), ומה שציינו בספר המפתח.
<b>ואיבע"א שאני שבות שבת משבות יו"ט:</b>
<b>האם הושוו יו"ט ושבת בדיניהם:</b>
הנה בסוגיין חזינן שביו"ט הקילו טפי משבת, וכן מצינו ביבמות קיד. יונקין מבהמה טהורה ביו"ט אבל לא בשבת, ומאידך אמרינן במתני' לקמן לו: "אין בין יו"ט לשבת אלא אוכל נפש בלבד", וכן אמרינן בשבת ס: דיו"ט ושבת כהדדי נינהו, וכעין זה כתבו גם תוס' לעיל יח. (ד"ה גזרה) לענין איסור טבילת כלים בשבת ויו"ט, ותוס' שבת ריש כד. לענין אין מדליקין בשמן שריפה ביו"ט גזירה אטו שבת, וכ"כ תוס' בבא מציעא צ. (ד"ה אבל הכא) לענין אמירה לנכרי, דשבת ויו"ט חדא מילתא היא וגזרו יו"ט אטו שבת.
וכתבו תוס' שבת ריש כד. דשמא אין להשוות גזרות של חכמים זו לזו אותם שאינם במלאכה אחת. וביאר הריטב"א שם (כג:) דבגזירות אטו מלאכה גמורה של תורה חשבינן לשבת ויו"ט כחדא, אך בחששות וחומרות יתירות לא גזרו יו"ט אטו שבת. והרשב"א וריטב"א (ב"מ צ.) כתבו שבדרך כלל הושוו יו"ט ושבת לכל האיסורין, אלא דפעמים הקילו ביו"ט כגון במילתא דלא שכיחא או במקום צערא דגופא.
ובחי' חת"ס פירש דפליגי הנך שתי לישנות דסוגיין בסברת הגמ' ריש מכילתין, האם החמירו ביו"ט טפי משבת משום דקיל אתו לזלזולי ביה, או דסוף סוף שבת חמירא טפי. וראה עוד שמחת יו"ט.
<b>בהמה חציה של נכרי וחציה של ישראל מהו לשחטה בי"ט א"ל מותר:</b>
<b>ישראל ונכרי שותפין בשתי בהמות שוות:</b>
כתב הרא"ש (סי' י"ג) דאפילו הישראל ונכרי שותפין בשתי בהמות, מותר לו לשחוט שתיהן ואינו מחוייב לחלקן זו לישראל וזו לנכרי וישחוט רק של ישראל, משום שאין שתי הבהמות שוות.
וכ"כ ספר המכתם, אלא שהוסיף דאם הן שוות לגמרי בדמיהן, אם מסכים הנכרי יטול זה האחת וזה האחרת. והב"י (תצח. יא.) דקדק הכי מלשון הכלבו, אך פליג וס"ל דאפילו שוין בדמיהן, אם אינן שוות לגמרי כגון שזו גדולה וכחושה וזו קטנה ושמנה, יכול לומר שאין רצונו לחלוק, והכי דייק לשון הרא"ש דכל שאינן שוות באיזה שהוא ענין אין חייב לחלוק.
והוסיף הב"י דאפילו שוות לגמרי אין חיוב לחלוק אלא כשצריך לשחוט את שתיהן, אבל צריך רק לאחת אינו מחוייב לחלוק, דשמא אין צריך אלא לחציה ואם ישחוט כולה יפסיד הבשר. והט"ז (סק"י) פליג עליו בזה, והוכיח מדברי תוס' (ד"ה עיסה) דכל שראוי לחלוקה אין להתיר בשביל תועלת המגיע לו מחלקו של הנכרי כגון שהפת נאפית יפה, הכי נמי כל שהבהמות שוין לגמרי חייב לחלוק ואין להתחשב בתועלת שלא יפסד הבשר שאין צריך לו. והפמ"ג (במשב"ז שם) כתב לישב ולחלק בין תועלת קצת להפסד גמור דאתי להמנע משמחת יו"ט ומלשחוט הבהמה. וראה משנה ברורה (תצח. סא.), ושער הציון (ע"א).
<b>אמר ליה וכי מה בין זה לנדרים ונדבות:</b>
<b>א]</b> הקשה הרשב"א מהיכא פשיטא לרב אויא דרב הונא סבר נדרים ונדבות אין קרבין ביו"ט. ותירץ לפי דרב אויא ודאי קבעי אליבא דמ"ד נדרים ונדבות אין קרבין ביו"ט, ולא היה התלמוד צריך לפרש כן, דסמך על בעיא דלעיל ד'עבר והקריב' ודבר הלמד מעניינו הוא. א"נ משום דרב הונא אהדר ליה 'מותר' בסתם, ולא אמר ליה דמותר למ"ד נדרים ונדבות קרבין ביו"ט, משמע ליה דלכו"ע קאמר דמותר. וראה עוד שמחת יו"ט, ויד דוד.
<b>ב]</b> יש לעיין דטפי הוה ליה לאקשויי משתי הלחם שנאכלין להדיוט ואפילו הכי אין אפייתן דוחה יו"ט (לעיל כ:), ועל כרחך משום דמשלחן גבוה זכו - תירץ חי' הצל"ח דבקדשי קדשים ידעה הגמ' דמשלחן גבוה קזכו, ועיקר החידוש מתרצינן דגם בקדשים קלים אמרינן דמשלחן גבוה זכו. וע"ע אבני נזר (או"ח סי' תי"ג).
<b>וטעמא מאי וכו' דאי אפשר לכזית בשר בלא שחיטה -</b> בחי' מנחת שלמה מבאר דסברא זו הוצרכה דוקא להתיר שחיטת בהמה דחציה של נכרי, דאין לומר מתוך שהותרה לצורך הותרה שלא לצורך, דהאיכא איסור עשה ד'לכם ולא לנכרי', אבל כל השוחט בהמה שלו אף שאינו צריך אלא לכזית שרי משום 'מתוך', ומאידך שוחט בהמה בעלמא אף שמשליך הדם וחלב ועצמות או נותנן לכלבים, א"צ אפילו להיתר ד'מתוך', אלא כן הוא דרך אכילה ושחיטת בהמה.
<b>אבל נדרים ונדבות אסור לשחטן בי"ט דכהנים כי קא זכו משלחן גבוה קא זכו:</b>
<b>שחיטת בהמת נכרי או הפקר לצורך אכילת ישראל הבשר:</b>
בשו"ת שב יעקב (או"ח סי' כ"א) הוכיח מכאן שאסור לישראל לשחוט בהמת נכרי ביו"ט כדי שיוכל אח"כ לקנות ממנו הבשר, דהא חזינן דאף שהכהנים יאכלו חזה ושוק אסור לשחוט הנדרים ונדבות כיון שבשעת שחיטה עדיין לא זכו בבשר, וכל שכן בזה שאולי לא ימכור הנכרי לישראל לבסוף.
אולם הנודע ביהודה (קמא או"ח סי' כ"ט) דחה דשאני נדרים ונדבות שעיקר שחיטתן לשם גבוה ולא לשם אכילת כהנים כדפי' רש"י, משא"כ עיקר שחיטת בהמת הנכרי היא לצורך שיקנה הישראל ויאכל הבשר, ע"ע בדבריו שהאריך לדחות דברי השב יעקב. אמנם ראה באבני מלואים (בשו"ת סי' ב-ג) שנקט כהשב יעקב עפ"י דברי תוס' בשבת כד: לענין שריפת תרומה טמאה ביו"ט, וראה בזה בהרחבה בחי' מנחת שלמה כאן.
והנה האבני מלואים נקט שגם בהמת הפקר שלא זכה בה אסור לשוחטה דכיון שאינה שלו לא קרינן ביה 'לכם', ועי' במגיה שם (אות ב') שתמה על דבריו, וע"ע במנחת שלמה שהניח דבריו בצ"ע.
<b>עיסה חציה של נכרי וחציה של ישראל אסור לאפותה בי"ט דהא אפשר ליה למפלגה בלישה:</b>
<b>א] האם דוקא לאפות אסור או כל מלאכות הפת:</b>
בתוס' פסחים מו: ד"ה הואיל (א') מבואר דהאיסור לאפות עיסה חציה של נכרי הוא מדרבנן גרידא. והפני יהושע דקדק תחילה מדנקט 'לאפותה' משמע דוקא אפיה אסרו דצריך לטרוח בכל פת לעצמו, הא לישה שריא דכולה חדא לישה היא, ועריכה וקיטוף לאו מלאכות גמורות הן. אך מסיק דגם לישה אסורה, עי' בדבריו.
ובחי' הצל"ח נקט סברא הפוכה, דהגמ' נקטה 'אפיה' לרבותא דאסורה אף שהפת נאפית יפה יותר כשהתנור מלא כמש"כ תוס', אך לישה פשיטא דאסורה, עי' בדבריו. וראה ברמב"ן במלחמות [על פסק הרי"ף כר"י הגלילי, בסוף דבריו] שבנוסחות מדויקות אין גורסין במתני' דחלה דמייתי בסמוך 'ונאפית ביו"ט' וכו' אלא 'ונעשית', וכולל כל העשיות כגון לישה ועריכה. וגם הר"י מלוניל נקט הכא "והוא טורח טירחא יתירא בככרות של חלק הגוי <b>בעריכתן ואפייתן וברידודן</b>".<b></b>
<b>ב] כשעושה ככר אחד גדול:</b>
שער הציון (תקו. נו.) דן האם אסור דוקא בעושה כמה ככרות מן העיסה משום דאפשר למפלגה בלישה ונמצא טורח בככר של עכו"ם, אבל אם עושה ככר אחד גדול דחד טירחא הוא שרי, דומיא דפסק הרמ"א (תקיב. א.) דמותר להרבות בקדרה אחת עבור עבדו ושפחתו הכנענים. אך מצדד דמלשון הגמ' משמע דאף בככר גדול אסור כיון שהיה אפשר לחלוק קודם, והתם גבי עבדו ושפחתו הכנענים צ"ל כיון דהפת שלו ואם ירצה יעכבו לעצמו ויתן להם ככרות אחרים, לכך שרי אף שעתה אופה גם בשבילם, והניח בצ"ע.
ולכאורה דזה תליא בנידון דלעיל (אות א'), דאם האיסור רק באפיה ורדיה אזי דוקא בכמה ככרות אסור, אבל אם כבר בלישה אסור אף שבבת אחת לש הכל, הוא הדין דיש לאסור בככר אחד. וראה עוד בבית מאיר (סי' תקי"ב), ושפ"א על תוס' כאן.
<b>עיסת כלבים בזמן שהרועין אוכלין ממנה חייבת בחלה וכו':</b>
<b>מחלוקת ראשונים איך מיירי עיסה זו:</b>
בפי' הר"ש (חלה פ"א מ"ח) הביא שבירושלמי מפרש דבעיסת כלבים מערבין מורסן, ו"בזמן שהרועין אוכלין ממנה" היינו שעירב בה מורסן בשיעור שעדיין רועה יכול לאכול ממנה. וכן פירש הרע"ב שם, וכעי"ז פירש הר"י מלוניל כאן.
והמשנה ראשונה ציין שפלוגתת ר' יוחנן ור"ל היא בירושלמי, דיש שפירש אפילו לא עירב בה דבר אלא שמחשב באפייתה לשם כלבים, ו'בזמן שהרועין אוכלין ממנה' היינו שאפאה גם על מנת שיאכלו ממנה הרועין, עי' בדבריו בהרחבה. וכשיטה זו נקט הרמב"ם (בכורים ו. ח.), עי"ש כס"מ רדב"ז ומהר"י קורקוס. וכ"כ הרמב"ן (הל' חלה פ"ב), אלא שמשמעות דברי הרמב"ן דבעינן מיהא שיהא ניכר בצורת הפת שעשאה לצורך כלבים.
<b>ואדם יוצא בה ידי חובתו בפסח:</b>
<b>א.</b> בשו"ת בנין שלמה (סי' כ"ז) דן איך יוצא בה ידי חובתו בפסח, דלא מיבעיא לשיטה הראשונה לעיל דלא נעשית כלל לאכילת אדם, הלא בעינן שימור לשם מצת מצוה לאכילת לילה הראשון, וגם לשיטה השניה קשה דמשמע אם נעשה גם לאכילת רועין יוצא בפסח אפילו דלא נעשה לשם מצוה, עי' בדבריו בהרחבה. וראה עוד חי' חת"ס כאן.
<b>ב.</b> הרמב"ם (חמץ ומצה ו. ה.) כתב "אין הרועים אוכלים ממנה אין יוצאין בה שאין זו משומרת לשם מצה", והקשה בחי' רבנו חיים הלוי תיפוק ליה מדפטורה גם מן החלה ש"מ דטעמא משום שאין בה כלל שֵם לחם ולמה הוצרך הרמב"ם לטעמא שאינה משומרת, וביאר דכיון ששיטת הרמב"ם [כמבואר לעיל] דמיירי בעיסה גמורה הראויה לאדם אלא שחישב לאפותה לשם כלבים, נמצא דאם חזר וחישב להאכילה לאדם הדר עלה שם לחם לענין חלה, לכך הוצרך הרמב"ם גבי פסח לטעמא דמ"מ אינה משומרת לשם מצה, עי' בדבריו. וע"ע בספר הליקוטים בשם מגן האלף.
<b>ומזמנין עליה -</b> בברכות מח. איתא תשעה שאכלו דגן ואחד אכל ירק מצטרפין לזימון עשרה, ותוס' שם (ד"ה תשעה) דנים האם גם לזימון שלשה מצטרפין כה"ג. ותוס' רי"ד כאן הוכיח מדהכא דבעי שכל השלשה יאכלו דגן, ומשום הכי בעינן שיהו הרועים אוכלין ממנה שתהא חשובה פת.
<b>שאני עיסת כלבים הואיל ואפשר לפייסן בנבלה:</b>
<b>סברת הירושלמי דלא כבבלי:</b>
בפי' הר"ש (חלה פ"א מ"ח) הביא פירוש הירושלמי דהך עיסת כלבים שרי לאפותה ביו"ט כר"ש בן אלעזר דאמר (לעיל יז.) "ממלאה אשה כל התנור פת מפני שהפת נאפה יפה בזמן שהתנור מלא", כלומר דחלק הכלבים משביח חלק הרועים. וכן פירש שם מהר"י בן מלכי צדק.
והב"י (סוס"י תקי"ב) מסיק כסברת הירושלמי, משום דקשיא ליה דאפילו מסקינן דאית ליה נבלה לפייסן, סוף סוף כיון שהכלבים גם אוכלין מהעיסה נמצא שאינה צריכה כולה לאדם ביו"ט. אולם הדרכי משה כתב שמהבבלי מוכח דפליג אירושלמי ושרי אפילו בלא סברת ר"ש בן אלעזר, והיינו טעמא כיון דאפשר לפייסינהו לכלבים בנבלה הוה ככולה של ישראל ואינו עושה כלום לצורך כלבים. [ולגירסת הר"ח והרא"ה שהבאנו בסמוך (ד"ה לא תימא) דמסקנת הגמ' שודאי מפייסן בנבלה והרועים אוכלים כל העיסה, ניחא טפי].
וראה עוד בב"ח (סוס"י תקי"ב), ובקרבן נתנאל (אות ע') שאזיל בדרך אחרת, וע"ע פני יהושע.
<b>ומי אית ליה לרב חסדא הואיל וכו':</b>
<b>האם למאן דאית ליה 'הואיל' ניחא:</b>
כתב הרשב"א דה"ה דמצי למיפרך אפילו לרבה דאית ליה 'הואיל', דהא סברת 'הואיל' מהני רק להפקיע איסור דאורייתא ומדרבנן אכתי אסור, [ומהאי טעמא מהני עירובי תבשילין להוציא מאיסור דרבנן], והכא שרי לכתחילה, אלא כיון שהקשה מרב חסדא לרב חסדא לא חש לקושיא אחריתי. וראה בספר המכתם שפירש דהיא גופה כוונת קושית הגמ'. וראה עוד בהערת המהדיר (159) לרשב"א.
אמנם תלמיד הרמב"ן כתב דלמאן דאית ליה 'הואיל' ניחא, דהכא יש להתיר לכתחילה משום צורך הכלבים כמו במסוכנת או כמו דשרי מיו"ט לשבת.
ועל דרך זה פירש הלחם משנה אך באופן אחר: דהנה הרמב"ם (יו"ט א. יד.) פסק בסתמא שעיסת כלבים בזמן שהרועים אוכלין ממנה נאפית ביו"ט, ולא פירש בדאית ליה נבלה לפייסן בה, וכתב המגיד משנה לפי דקי"ל כמ"ד 'הואיל', ותמה הלחם משנה כדלעיל הלא 'הואיל' אינו מתיר לכתחילה, ופירש דהכא משום 'הואיל' ס"ל להרמב"ם דשרי לכתחילה, לפי שעיסה המעורבת של כלבים ושל רועים עדיפה משכולה של כלבים, ואין איסורה כ"כ ברור משום הך טעמא דאפשר למפלגה בלישה, הלכך מעלינן לה דרגא וכל שאפשר לומר בה 'הואיל' שרי לכתחילה.
<b>לא תימא הואיל ואפשר אלא כגון דאית ליה נבלה דודאי אפשר לפייסן בנבלה:</b>
<b>ביאור התירוץ:</b>
הקשה הרשב"א סוף סוף לצורך כלבים הוא אופה העיסה, ורב חסדא לית ליה סברת 'הואיל ויכול לפייסן בנבלה'. ותירץ דהקילו והתירו כאן כשם שהתירו (לקמן כה.) גבי בהמה מסוכנה לשוחטה כל שאפשר לו לאכול כזית מבית שחיטתה. ובביאור דבריו יעוי' הערת המהדיר (160) מהדו' מוה"ק, וכן הערת המהדיר רח"ג צמבליסט.
ברם גירסת הר"ח וחי' הרא"ה משמע "דודאי מפייסן בנבלה", וביאר בחי' בן הרמב"ן דלמסקנא לא הוי כלל מדין 'הואיל', אלא הכי קאמר כיון שיש לו נבלה דרך הוא שמפייס הכלבים בנבלה ונותן הפת לרועים. והקשה חי' הרא"ה א"כ מאי למימרא, ותירץ דהלא אחריות אכילת הכלבים עליו שאם תאבד הנבלה יאכלו מפת זה, קמ"ל דאפילו הכי מותר לאפות.
וראה עוד חכמת מנוח, חזון יחזקאל (תוספתא פ"ב ה"ד), וחי' מנחת שלמה.
<b>הני בני באגא דרמו עלייהו קמחא דבני חילא מהו לאפותה בי"ט, א"ל חזינא אי יהבי ליה רפתא לינוקא ולא קפדי כל חדא וחדא חזיא לינוקא ושרי ואי לאו אסור:</b>
<b>א] ביאור סברא זו, והאם מטעם 'הואיל':</b>
הנה לכאורה טעם סברא זו משום הואיל ואי יהבי ליה רפתא לינוקא, וקשיא למאן דלית ליה 'הואיל', ועוד הא אפילו מאן דאית ליה 'הואיל' אסור מיהא מדרבנן. ותירצו הראשונים (בעל המאור פסחים מו:, חי' הרא"ה כאן, חי' המאירי בשם הרב הלוי [בעל המאור בפסחים הנ"ל], ושטמ"ק בשם הריטב"א) דהכא אכן מטעם 'הואיל' אתינן עלה, ועל ידי הדחק שרי לכתחילה שלא יהא לנכרים איבה.
המאירי תירץ עוד דסברת 'הואיל' בעינן כשבא לאפות ולבשל אחר שכבר סעד, והכא דמיירי ליתן לתינוק ישראל לא בעינן ל'הואיל', דגבי תינוק לעולם הוא נחשב כקודם סעודתו.
ובחי' בן הרמב"ן כתב בשם אביו, דיש לפרש דהכא לאו מטעם 'הואיל' אתינן, אלא כלומר שידוע שדעת בני באגא ליתן ריפתא לינוקא, נמצא דאפייתן בפועל גם לצורך הינוקא. מיהו בן הרמב"ן דחה דמשמעות הברייתא דשמעון התמני דמייתי עלה דמשום 'הואיל' איירי.
וראה באבן האזל (יו"ט א. יג.) שהאריך לפרש דשני מיני 'הואיל' איכא, דיש הואיל ואי מקלעי אורחין וזה אסור לכתחילה, ויש הואיל דכל אחת ראויה היא גופה לאכילת ינוקא ואותה אחת תאכל לצורך אוכ"נ ממש, לכך שרי לכתחילה. ועי' משנה ברורה (תקיב. יג.). וע"ע בספר ברכת אברהם.
<b>ב] הקשו הראשונים מאי שנא מעיסה חציה של נכרי וחציה של ישראל דאמר רב חסדא לעיל אסור לאפותה כיון שאפשר למפלגה בלישה:</b>
<b>א.</b> רש"י (ד"ה כל חדא) פירש דרב הונא דהכא פליג על רב חסדא דלעיל. והקשו תוס' ר"פ והרשב"א דא"כ הו"ל למימר "ופליגא דרב חסדא" כדאמר לקמן (ע"ב) "ופליגא דר"י בן לוי". מיהו בתוס' חכמי איבר"א מסיק דפירוש רש"י נראה עיקר.
<b>ב.</b> תוס' (ד"ה חזינן) פירשו דלעיל מיירי שהעיסה חציה של ישראל וחציה של נכרי, והכא שהקמח כולו של הנכרים אלא שטורח האפיה מוטל על ישראל, הלכך ליכא למימר דאפשר למפלגה בלישה, דהא כולו דהנכרים ואין יכולין ליקח מן הקמח קודם אפיה, אך כיון שאחר האפיה לא קפדי אם יתנו לתינוק ישראל, מותר לאפות הכל ביו"ט דכל חד וחד חזי לינוקא. וצ"ע וכי בגלל שהנכרי מתרצה לשלם וליתן מן הפת לישראל מותר לבשל של נכרי לצורך הנכרי - עי' מש"כ בזה אבן האזל (יו"ט א. יג.), ובחי' מנחת שלמה כאן.
מיהו מפירוש רש"י דלא פירש כך נראה לכאורה דהקמח נמי מוטל על ישראל ליתנו, הלכך יש להם רשות כבר למפלגיה בלישה. אך מאידך מרש"י (ד"ה דרמו) שנקט "המלך הטיל עליהם לאפות ולבשל" משמע נמי דהקמח דבני חילא ואין מוטל על הישראל אלא טורח האפיה ובישול. וכן רש"י לקמן (ד"ה והא חזי) פירש רק גבי עגל דבולשת "שהרי משלהן היה" משמע דהקמח דלעיל לא היה דישראל, ואפילו הכי פירש"י דרב הונא ורב חסדא פליגי.
ושו"ר שכן דקדק הבנין שלמה מדברי רש"י [הובא בספר הליקוטים עהר"מ יו"ט א. יד.), עי' מש"כ לפרש בשיטת רש"י, ולישב אמאי הוסיף תיבת 'ולבשל' אף דרק באפיה מיירי.
והר"י מלוניל נקט בהדיא שהקמח היה של ישראל בני הבאגא, אלא שפירש דאפילו הכי היו מקפידין הגוים שלא ליתנו לינוקא אחר שנאפה לצרכן, ויכולין היו להקפיד בזה דהא חוב נודע מוטל על הקהל הוא.
וראה ברשב"א שהקשה על תירוץ תוס' מדאמרינן לקמן ע"ב 'ופליגא דריב"ל', ואמאי פליגי נימא דריב"ל אפשר ליה למיפלגה בלישה, עי' מש"כ לישב. אמנם אכן מהרש"א (ע"ב) כתב דלפירוש תוס' נראה דלא פליג רב הונא אדר"י בן לוי, ולא גרסינן לקמן 'ופליגא דריב"ל', וכשם שכתב הר"ן לשיטת הרמב"ם שפסק שתי המימרות דלא גרס 'ופליגא'. וראה עוד בדברינו לקמן ע"ב ד"ה ופליגא דריב"ל.
אולם הפני יהושע כתב שהוא דוחק, דכיון שרש"י גרס 'ופליגא' ושתקו ליה בעלי התוס', משמע דמודו ליה. ועי' שכתב לפרש לשיטתם האי 'ופליגא'. וראה עוד שפ"א שהאריך בזה.
<b>ג.</b> ראה בהערת המהדיר לרשב"א (רח"ג צמבליסט) דלמסקנת סברת הרשב"א ניחא נמי קושיא דילן, דכל שמוכרח הוא לאפות עבור הנכרים כהא דבני באגא דהכא שמוכרחים היו לאפות לבני חילא, לא חשבינן לה כאפשר למפלגה בלישה.
<b>ד.</b> תוס' ר"פ [בפי' קמא] תירץ דיש לחלק מעיסה חציה של נכרי, דהתם א"א שלא ליתן לנכרי חלקו המסוים, הלכך חשיב אפשר למפלגה בעיסה דלכל אחד יש חלקו המסוים, משא"כ הכא דכל העיסה חזי ליתן לתינוק ישראל.
<b>ג] אופה פת גדולה:</b>
שער הציון (תקיב. כח.) נסתפק באופה פתין גדולים דודאי יקפידו אם יתן פת שלם לתינוק, וראוי רק לפרוס ממנו מעט ולא ליתנו כולו לתינוק, עי' בדבריו.
<b>מעשה בשמעון התמני שלא בא אמש לבית המדרש וכו' -</b> עי' תוס' פסחים קט. (ד"ה חוץ) ותוס' ר"פ כאן שהוכיחו מהכא שהיו רגילין לדרוש בליל יו"ט מעניינו של יו"ט. ברם רש"י פירש ד'אמש' היינו בין הערבים של יו"ט, ומשמע דאזיל לשיטתו שכתב לקמן כט. (ד"ה תנא) דלילה אינו זמן בית המדרש.
<b>אמר לו תמה אני אם לא יצא שכרכם בהפסדכם שהרי אמרה תורה לכם ולא לעכו"ם -</b> הט"ז (תקיב. ו.) תמה על הלשון "יצא שכרכם בהפסדכם" דהרי לכאורה נכשלו בעבירה גמורה, עי' שכתב לחדש דמעיקר הדין היה מותר לבשל עבור הנכרים כיון שהיו בוזזין כל מאכליהן הוי כנפלה שם דליקה. ועי' בזה בן יהוידע, יד דוד, וחי' מנחת שלמה.
<b>ואמאי הא חזי למיכל מיניה אמר רב יוסף עגל טרפה הואי -</b> בגירסת הרשב"א ושטמ"ק היה כתוב "עגל של צדקה הואי, והא חזי לעניים, עגל טרפה הואי", וביאר הרשב"א דר"ל כיון שעגל של צדקה הוי אסור לאכול ממנו, ומ"מ מותר להציל בו ממונן, דהכל עניים אצלו לדבר זה. אך תמה הרשב"א דאף דשל צדקה הוא הא מותר ללוות מן הצדקה ע"מ לשלם, ומסיק דמצי לאקשויי הכי אלא דמקשה על עצם דבריו דהא חזי לעניים.
והשטמ"ק כתב שהריטב"א פירש דאף לגירסא זו "עגל של צדקה הואי" נתכוונה הגמ' שהיה של טריפה, וקרי ליה "עגל של צדקה" כדכתיב "ונוגשיך בצדקה" [כדאיתא ב"ב סוף ט.].
<b>והא חזי לכלבים:</b>
<b>א]</b> מהרש"א תמה מאי ס"ד דהמקשן, וכי לא ידע דאיכא מאן דאסר לכלבים, והא משנה מפורשת הובאה לעיל גבי עיסת כלבים דאין נאפית ביו"ט אם אין הרועים אוכלים ממנה. וכתב לישב בדוחק עפ"י דברי בעל המאור די"ל דעיסת כלבים לכו"ע אסור כיון דאפשר לכלבים בלא אפיה לא טרחינן עבורם.
ועי' פני יהושע שכתב לישב באופן אחר, וראה עוד חי' הצל"ח, ושמחת יו"ט.
<b>ב]</b> כתב חי' הרא"ה דאפילו ר' יהודה דאית ליה מוקצה שרי לכלבים, דמעיקרא ידעי שהוא טריפה וחזי לכלבים, ואפילו אי לית ליה כלבים, עי' בדבריו. וכ"כ השטמ"ק בשם הריטב"א.
<b>דתניא אך אשר יאכל לכל נפש הוא לבדו יעשה לכם:</b>
<b>טעם שהותר אוכל נפש רק ביו"ט ולא בשבת:</b>
כתב המשך חכמה (שמות כב. יט., דברים ה. טו.) דבשבת כתיב (ויקרא כג. ג.) "שבת היא לה'" דהיא מקודשת מה' לבדו ולא מישראל כדאיתא לעיל יז., ולכן כל המלאכות אסורות, אבל המועדות ישראל מקדשים אותם, ומציאותם תלויה מכח מציאות ישראל, לפיכך הותרו בהם מלאכות לצורך אוכל נפש של ישראל.
טעם נוסף כתב המשך חכמה (ויקרא כג. כא. ד"ה דע), דיש מצות המקשרים ישראל לאביהם שבשמים כגון ציצית תפילין ומזוזה, ויש המקשרות ישראל זה לזה כגון תרומות ומעשרות וגמילות חסדים, ובשבת דכתיב "אל יצא איש ממקומו" עניינה שיהא כל איש ישראל יושב בפני עצמו ועוסק בתורה ומתקשר אל השי"ת, אבל יו"ט הוא מהמצות המקשרים האומה זה לזה, לכן הותרה מלאכת אוכל נפש, ואם יבואו אלף אורחים יאפה להם, עד שהתירו אפילו לאפות מיו"ט לחול הואיל וחזי לאורחים, והכל חייבין לעלות לרגל לשמוח ולשמח, לכן הותרה הוצאה והבערה שאל"כ לא יהיו מקושרים ומאוגדים זה לזה כאחד.
וראה עוד מש"כ בהקדמה לספר זה.
<h4>רש"י</h4>
<b>ד"ה הורצה - כלומר ויקטיר אימורין לערב ולא יקטירם היום -</b> עי' בדברינו בגמ' ד"ה ואם זרק.
<b>ד"ה עורבא פרח - השיאו לדבר אחר -</b> עי' פירוש ר"ח בענין אחר. וע"ע חי' חת"ס, ופי' עיון יעקב על עין יעקב.
<b>ד"ה אני היום סמכוני באשישות - וחליתי מטורח הדרשא וקורא אני עלי סמכוני באשישות הביאו לי סעודה ואסעוד -</b> כעין זה פירשו רש"י בחולין קכד: וחי' המאירי כאן. אולם הערוך (ערך סמך) והר"ח כאן פירשו דהיום סמכוהו בישיבה והושיבוהו בראש. וע"ע מש"כ בן יהוידע, ובחי' מנחת שלמה.
<b>ד"ה דבעיא טעמא - וצריך אני להרהר ולעיין בה -</b> צ"ע איך התיר בלא לעיין בטעם הדבר - עי' שמחת יו"ט.
<b>ד"ה וטעמא מאי - סוגיא דגמרא הוא -</b> צ"ב מה הכרח רש"י לפרש כך ולא דרב הונא אמר הכי - עי' מהרש"א, פני יהושע, שפ"א, ושמחת יו"ט.
<b>ד"ה כהנים משלחן גבוה קא זכו - בחזה ושוק, וה"ה לבעלים בשאר הבשר -</b> עי' תוס' ד"ה אבל נדרים, ובדברינו שם.
<b>ד"ה ומערבין בה - ערובי חצרות -</b> הרמב"ם בפי' המשנה (חלה פ"א מ"ח) פירש עירובי תחומין, ועי' תוס' יו"ט ומלאכת שלמה שם.
<b>ד"ה דרמו עלייהו - המלך הטיל עליהם לאפות ולבשל לבני חילו -</b> עי' בדברינו בגמ' ד"ה הני בני באגא, אות ב'.
<b>ד"ה כל חדא - ופליג רב הונא אדרב חסדא וכו' -</b> עי' בדברינו בגמ' ד"ה הני בני באגא, אות ב'.
<b>ד"ה אמש - כלומר בין הערבים של יו"ט -</b> עי' בדברינו בגמ' ד"ה מעשה.
<b>ד"ה ולא לכלבים לא גרסינן וכו', היינו דקאמר ליה כו' לא גרסינן -</b> גירסא זו שמחק רש"י איתא בחי' הרא"ה, ועי' שטמ"ק אמאי מחקה רש"י, אך יעוי' בדבריו שכתב לישבה. וראה עוד ילקוט מפרשים (מהדו' עוז והדר) בשם הגהות דק"ס.
<h4>תוס'</h4>
<b>ד"ה אבל נדרים - ואפי' לריה"ג דקאמר קדשים קלים ממון בעלים הן בב"ק ואפי' לאחר זריקה וכו' -</b> תוס' אזלי לשיטתם בב"ק יב: (ד"ה מחיים) דחלק הבעלים ישראל לאו ממון גבוה הוא, ודלא כפי' רש"י שם (ד"ה אבל) דבין כהנים ובין בעלים זוכין לאחר שחיטה משלחן גבוה. ורש"י פירש בסוגיין כשיטתו. ועי' מרומי שדה.
וראה עוד מהרש"א, ומש"כ על דבריו בהערת גנזי יוסף.
<b>ד"ה עיסה - וא"ת והאמר לעיל רשב"א אומר ממלאה אשה תנור פת וכו' -</b> השו"ע (תקז. ו.) פסק עפ"י דברי הרא"ש שלא הותר למלאות התנור אלא בתנור קטן, אבל בגדול שרי רק כמה שצריך לו. וכתב האליה רבה (סקט"ו) דלכאורה תוס' כאן פליגי, דא"כ מאי מקשו הא יש לתרץ שרב חסדא מיירי בתנור גדול. אמנם עי' שכתב לישב דתוס' דייקו דודאי איירי הכא גם בתנור קטן.
וראה עוד מש"כ האבני נזר (או"ח סי' תי"ד) לתרץ קושית תוס'.
<b>וי"ל דשאני התם דכל הפת של ישראל שהרשות בידו לאכול כאו"א או זה או זה וכו' אבל הכא דחציה של נכרי אסור לאפותה בי"ט:</b>
<b>א]</b> בתוס' כאן מבואר שההיתר למלאות כל התנור פת הוא רק בפת הראויה לו, אמנם תוס' פסחים מו. (ד"ה עד שתאפה) נקטו דאפילו חלה טמאה שאסורה באכילה מותר לאפותה עם פת חולין ולמלאות התנור. מיהו אפשר דיש לחלק דמלאכה לצורך נכרי חמירא טפי משום דנתמעט מ'לכם'. ועי' בדברינו לעיל יז. ד"ה באמת אמרו, אות ו'.
<b>ב]</b> הנה לקמן ע"ב אמרינן דאין מזמנין הנכרי ביו"ט שמא ירבה עבורו, וכתבו הרשב"א והר"ן (בסוגיין, ולעיל יז.) דחיישינן שמא יעשה לו קדרה בפני עצמו, אבל בקדרה אחת שרי דמשביח של הישראל. אמנם גם התם מיירי שהכל של ישראל ורק מזמן הנכרי, והכא מחצית העיסה של הנכרי.
ברם הר"ן כאן הביא דאיכא מאן דשרי אף הכא בתנור אחד, דרב חסדא לא אסר אלא בעיסה מרובה שיש בה יותר ממילוי תנור אחד. ושיטה זו הביא הב"ח (סוס"י תק"ו) מהמרדכי הארוך בשם ראבי"ה.
<b>ג]</b> הקשה הראש יוסף הלא הכא נמי כל חדא חזיא לנפשיה לאכילה, וכתב דאפשר שהעכו"ם בורר ככרות לעצמו או שצריך לחלק עמו בגורל. וכעי"ז כתבו פני יהושע וחי' הצל"ח.
מיהו לשון הר"ן "דלא שריא מהאי טעמא [שהפת נאפית יפה בתנור מלא] אלא בשלו אבל לרבות בשל נכרי לא", משמע דעיקר החילוק דהתם הכל שלו והכא איכא חלק נכרי, ויתכן משום שבחלק נכרי איכא איסור 'לכם ולא לנכרי', ואיסור כה"ג לא שרי אף כשמשביח פת דישראל. וע"ע חלקת יואב (או"ח סי' כ"ה).
<b>ד]</b> כתב מהר"ם שיף דלסברת תוס' קשיא מה מקשה בסמוך מעיסת הכלבים. ונראה כוונתו דהלא בעיסת הכלבים כולה של הבעלים ישראל והרשות בידו לאכול איזה שירצה. ועי' מש"כ לישב המשנה ראשונה (חלה א. ח. ד"ה ונאפית ביו"ט), וע"ע אבני נזר הנ"ל, שפ"א בסוגיין (ד"ה מתיב), וחידושי בתרא (אות צ"ב).
<b>ועוד דלמא מקלעי ליה אורחים -</b> צ"ב דאליבא דרב חסדא קיימינן השתא דלית ליה סברת 'הואיל' - עי' חי' הצל"ח, ראש יוסף, ומרומי שדה.
<b>ד"ה חזינן - ואומר ר"י דלא פליגי דשאני עיסה וכו' דישראל מצי למפלגה וכו' -</b> הרשב"א הביא תירוץ זה, ועי' מש"כ להקשות ולתרץ על פירוש זה. ופירושי שאר הראשונים יעוי' בדברינו בגמ' ד"ה הני בני באגא, אות ב'.
<b>וכן בעגל דבסמוך לא שייך אפשר למפלגיה שנתנו משלהם -</b> משמע מדברי תוס' שגם העגל היה של הבולשת ונתנו משלהם, והקשה השפ"א דפשטיה דהגמ' לא משמע הכי, עי' בדבריו. וראה בנודע ביהודה (או"ח קמא סי' כ"ט) שגם פירש דברי תוס' כפשוטן, עי' שהוכיח מהכא דלא כדברי השב יעקב.
אמנם בהגהות בן אריה כתב שהאליה רבה (תקיב. ז.) העתיק דברי תוס' בנוסח זה "ואף שנתנו משלהם מ"מ אם היו לוקחין" וכו', ובהגהות וציונים (עוז והדר) הביאו כן מדפוסים ראשונים. ונראה דלגי' זו אין נידון תוס' על שחיטת העגל, דהא ודאי א"א למפלגיה כדאמרינן דא"א לכזית בשר בלא שחיטה, אלא הכי קאמר אף דאפשר למפלגיה בבישול, מ"מ הגם שנתנו משלהם [כלומר משל ישראל], לא היו יכולין למפלגיה קודם בישול, דהני בולשת גריעי מבני חילא דלעיל, ולא היו מניחין ליקח אלא מעט ע"י טורח הבישול.
<b>ד"ה הואיל ומקלעי אורחים -</b> דיבור תוס' זה צריך להיות קודם ד"ה חזינן, ועי' מש"כ הצל"ח לבאר פשר שינוי הסדר.
<b>ותימה הא אמר בשבת פרק המצניע הרודה חלות דבש ביו"ט סופג ארבעים ואמאי לוקה לרבה דאמר הכא הואיל וכו' -</b> הנה רודה חלות דבש מבואר בסוגיא שם דאיסורו משום קוצר, וא"כ שיטת תוס' דהכא דבעו להתיר מטעם אוכל נפש, דמלאכות אוכל נפש שקודם לישה אסורות רק מדרבנן ולא מדאורייתא. מיהו האור שמח (יו"ט א. ז.) נקט שלשיטת תוס' המלאכות שקודם לישה אין בהן איסור לאו אלא איסור עשה, והיינו דמקשים תוס' הכא אמאי לוקה, עי' בדבריו. וראה בדברינו על תוס' לעיל ג. סוף ד"ה גזרה. [ועי' מהר"ם שיף וגנזי יוסף כאן].
ויעוי' בשו"ת רעק"א (ח"א סי' ה') שדן בהרחבה דאפילו סברי תוס' שתלישה מותרת מן התורה לצורך אוכל נפש, מ"מ מדרבנן אסור לתלוש גזרה משום פירות הנושרין, א"כ אפילו יקלעו אורחין לא יאכלו מהן, ואזדא היתירא ד'הואיל' וממילא שוב עבר אדאורייתא.
<b>ואין לומר דשאני התם דאפשר לעשותו מעיו"ט דלענין אוכל נפש אין לחלק בין אפשר ללא אפשר -</b> עי' בדברינו על תוס' לעיל ג. סוף ד"ה גזרה, ובהרחבה במתני' לקמן כג: ריש פרק אין צדין.
<b>א"נ שתלש חלות דבש סמוך לחשכה ולא היה שהות אפי' באו אורחים לאכלן -</b> לענין הלכה בבישול היכא שאין שהות שיבואו אורחים ויאכלו - עי' ביאור הלכה ריש סי' תקכ"ז.
<h3>דף כא:</h3>
<h4>גמ'</h4>
<b>לכם ולא לכלבים דברי ר"י הגלילי ר"ע אומר אפילו נפש בהמה במשמע:</b>
<b>לענין הלכה:</b>
הרי"ף ותוס' פסקו כר"י הגלילי כיון דאיכא סתם מתני' דחלה כוותיה [הובאה לעיל ע"א], דעיסת הכלבים שרי לאפותה רק בזמן שהרועים אוכלין ממנה, וקי"ל דסתם במתני' ומחלוקת בברייתא הלכה כסתם מתני'. וכן פסקו הרמב"ם (יו"ט א. יג.), והטור (תקיב. ג.).
אולם בעל המאור, תוס' רי"ד, וחי' הרא"ה פליגי וסברי דהלכה כר' עקיבא, ונקטו הכי משום דסברי דלר"י הגלילי דאסר לבשל ולטרוח עבור כלבים, כל אוכלי בהמה חשיבי מוקצה, וממילא כל המשניות שמצינו דנותנין מזונות לפני בהמה בשבת ויו"ט וטורחין עבורן, על כרחך כר' עקיבא אתיין. ופירשו דהיינו דמקשינן בסמוך לר"י הגלילי מהני סופלי לחיותא ובעינן לשנויי בתירוצי דחיקי, וא"כ אין לדחות כל הנך משניות מפני המשנה דעיסת הכלבים. ועוד מחדש בעל המאור די"ל שמודה ר' עקיבא בעיסת הכלבים, דכיון שאפשר לכלבים לאכול בלא אפיה אסור לטרוח להן אלא א"כ הרועים אוכלין ממנה.
והרמב"ן, הרא"ש, הרשב"א, והשגות הראב"ד התקיפו שיטת בעל המאור דודאי סתם אוכלי בהמה אינן מוקצה ואין ראיה כלל מכל הנך משניות, ואביי הקשה מסופלי לחיותא בלבד. [שיטות הראשונים מה קשיא דוקא מהנך סופלי - עי' בדברינו על תוס' ד"ה הני סופלי]. וגם דחו הראשונים פירושו דמתני' דעיסת הכלבים אתיא אף כר' עקיבא, ומתוך כך הסכימו לפסק הרי"ף דהלכתא כר"י הגלילי.
והנה לעיל סוף ו. אמרינן דעגל שנולד מן הטריפה חשיב מוכן אגב אמו לכלבים, ומשמע לכאורה סתם הסוגיא דמותר לשחוט לכלבים כדעת ר' עקיבא, ואכן בהשגות הראב"ד על בעה"מ נקט דהך סוגיא כר' עקיבא אזלה, ומתוך כך השיג מהתם על פסק הרי"ף, אולם הרמב"ן (במלחמות כאן), והרשב"א (לעיל ו.) פירשו ד'מוכן לכלבים' דהתם היינו ליתנה חיה לפניהם, וראה בדברינו לעיל ו. ד"ה לימא להו, אות א'.
<b>ר"ע אומר אפילו נפש בהמה במשמע</b>:
יש לעיין דבנזיר מח: מוכח דר' עקיבא גופיה לא דריש 'נפש' אפילו נפש בהמה משמע כמש"כ תוס' שם (ד"ה ר"ע אומר). ועמד בזה הגהות מהר"ב רנשבורג שם (אות ב'), וכתב דשאני גבי אוכל נפש דכתיב "<b>לכל</b> נפש" וכה"ג מרבה ר' עקיבא אפילו נפש בהמה. ובהגהות פורת יוסף כאן כתב שבהלכות גדולות הגירסא בהדיא בדברי ר"ע "לכל נפש ריבה אפילו נפש בהמה".
מיהו הניחו רעק"א בגלהש"ס (ע"א) והר"ב רנשבורג הנ"ל בצ"ע דהא ילפינן מ"וכהן כי יקנה נפש" דאפילו נפש בהמה משמע שאוכלת בתרומה [כדפירשו הר"ש והרע"ב תרומות פי"א מ"ט], והתם כתיב רק 'נפש' ולא 'כל נפש'.
<b>א"כ מה ת"ל לכם לכם ולא לעובדי כוכבים -</b> בגדרי דין זה יעוי' בדברינו לעיל כ: ד"ה לכם ולא לכותים, אות ג'.
<b>מרבה אני את הכלבים שמזונותן עליך -</b> כן איתא גם בשבת קנה: לענין היתר לטרוח ליתן מזונות לפני כלב לפי שמזונותיו עליך, והמג"א (שכד. ז.) דקדק מסוגיית הגמ' שם דשרי אפילו אינו מגדלו בביתו.
ולענין נתינת מזונות לפני הנכרי - עי' בדברינו לקמן ד"ה מזמנין את הנכרי, אות א'.
<b>א"ל אביי לרב יוסף ולר"י הגלילי דאמר לכם ולא לכלבים הני סופלי לחיותא היכי שדינן להו ביו"ט:</b>
<b>פירושי הראשונים מאי מספקא לאביי, ומאיזה טעם יש לאסור הנך סופלי אליבא דר"י הגלילי:</b>
<b>א.</b> תוס' (ד"ה הנך סופלי) מסקי דקשיא ליה דיש לאסור גרעיני התמרה משום מוקצה, ואף דכל אוכלי בהמה אינן מוקצין, הנך גרעינין אינן ראויין אלא ע"י תיקון גדול. וכן מסיק הרא"ש (סי' ט"ו). ועי' בדברינו על תוס' אי הך תיקון אסור מדאורייתא או מדרבנן.
<b>ב.</b> דעת בעל המאור, תוס' רי"ד, וחי' הרא"ה דאכן כל אוכלי בהמה לר"י הגלילי הוו מוקצה כיון שאסור לטרוח עבור בהמה, וכל המשניות דשרי לטלטל וליתן אוכל לפני בהמה כר' עקיבא אתיין, ומתוך כך השיגו על הרי"ף שפסק כר"י הגלילי. והרמב"ן במלחמות, הרשב"א, והרא"ש התקיפו דודאי סתם אוכלי בהמה אינן מוקצין וכדברי תוס'.
<b>ג.</b> הרמב"ן במלחמות נקט דסופלי בלבד הוו מוקצין, כיון שהתמרים מערב יו"ט מוכנים רק לאדם, והסופלי שהן הגרעינין הוו נולד, ובשלמא לר' עקיבא ד'נפש בהמה משמע' שפיר כיון דמוכן לאדם הוי מוכן גם לבהמה, אך לר"י הגלילי דאין נפש בהמה משמע בכלל אוכל נפש, נמצא דרק הראוי לאדם הוי מוכן ושאין ראוי לא הוכן והוי מוקצה. והפני יהושע אזיל בדרך זה וכיון לדברי הרמב"ן. ועי' שפ"א אמאי לא ניחא לתוס' בפירוש זה דהוו נולד, אלא נקטו דמיירי בגרעיני תמרה שהיו מערב יו"ט דאינן נולד.
<b>ד.</b> הרמב"ם (יו"ט א. יג.) פסק כר"י הגלילי, ולפי"ז שרי לטלטל גרעיני תמרה רק אגב ריפתא, וצ"ע דהרמב"ם (שבת כו. טז.) פסק דשרי לטלטלן להדיא. ועמד בזה הלחם משנה (יו"ט שם) וכתב לחלק לפי דברי תוס' דגרעינין דהכא בעו תיקון גדול, והתם מיירי בראויין למאכל בהמה בלא תיקון. אמנם הפני יהושע פירש ששיטת הרמב"ם כרמב"ן שאיסור טלטול הגרעינין משום מוקצה דנולד, וס"ל דבשבת לא פסקינן לאסור נולד ומוקצה. ועל דרך זה אזיל הבנין שלמה (הובא בספר הליקוטים יו"ט שם), עי' שהאריך בדעת הרמ"א שהביא י"א דנולד אסור בשבת ואפילו הכי פסק בסתמא שמטלטלין הגרעינין לצורך בהמה. וע"ע ראשון לציון (כא.).
<b>ה.</b> השגות הראב"ד על בעה"מ כתב דאפשר שר"י הגלילי ודאי לא אסר אוכלי בהמה משום מוקצה וטלטול, אלא אביי טעה לסבור כך, ורב יוסף תירץ לפי טעותו. ועוד פירש דאביי לא הקשה כלל על טלטול הסופלי, אלא על שהיו אוספין אותן להוליכן למקום הבהמות שהיה בזה כעין מעמר ומוציא לרה"ר.
<b>ו.</b> רש"י סתם דבריו בביאור קושיא דסופלי לחיותא, וכתב דכיון דלא חזו לאדם ולא מישתרו למאכל בהמה לא חזו לטלטול, ומבואר מדבריו דהקושיא משום איסור מוקצה, ופשטות לשונו משמע כשיטת בעל המאור ותוס' רי"ד, אך יתכן לדחוק בדבריו כתוס' או כרמב"ן, וצ"ע.
וראה עוד מש"כ האור שמח (יו"ט א. יג.) בביאור סוגיין עפ"י דרך הרמב"ן ובאופן אחר.
<b>אמר ליה חזו להיסק גדול -</b> יש לעיין דלקמן לג. אסרינן חיזרא רטיבתא, ולא שרינן מטעם דחזי להיסק גדול - עי' בדברינו שם ד"ה והלכתא יבשתא, אות א'.
<b>מטלטלינן להו אגב ריפתא -</b> הוא הדין דמצי למימר דמטלטל להו אגב השולחן שמונחין עליו, אלא דאגב אורחיה קמ"ל כדשמואל דעושה כל צרכו בפת - רשב"א.
<b>דאמר שמואל עושה אדם כל צרכו בפת:</b>
<b>לענין הלכה:</b>
בפי' הר"ח (שבת נ:) כתב דלית הלכתא כשמואל לפי שבברכות נ: מוקמינן ליה כר' אליעזר דשמותי הוא. ברם תוס' ברכות שם (ד"ה כמאן) הוכיחו מדאוקי הסוגיא הכא הך סופלי לחיותא כשמואל משמע דקי"ל כוותיה, עי' בדבריהם. וראה עוד ריטב"א שבת שם.
<b>ופליגא דרבי יהושע בן לוי דאמר ריב"ל מזמנין את הנכרי בשבת ואת מזמנין את הנכרי ביו"ט:</b>
<b>גירסת הגמ', ופירושי הראשונים:</b>
<b>א.</b> גירסא זו 'ופליגא' היא גירסת רוב הראשונים (רש"י, ר"ח, הרא"ה, בן הרמב"ן, שטמ"ק), ופירשו דרב הונא לעיל שהתיר לאפות לנכרי אי יהבינן מיניה ריפתא לינוקא, פליג על ר"י בן לוי דאסר לזמן נכרי ביו"ט. וכן משמע שגרס הרי"ף שפסק דליתא לדרב הונא לעיל, ובכל גווני אין לאפות ולבשל עבור נכרי.
<b>ב.</b> ברם הרמב"ם (יו"ט פ"א יג-יד) פסק גם מימרא דרב הונא וגם דר"י בן לוי, וביאר הר"ן שהרמב"ם מפרש דרב הונא מיירי באופן שא"א למשקל ריפתא לינוקא אם לא יאפה כל העיסה, הלכך חשיב דבדידיה טרח ולא בשל הנכרי. ומהרש"א כתב דגם לדברי תוס' לעיל ע"א (ד"ה חזינן) יש לפרש שפיר דלא פליגי, דרב הונא מיירי בדלא אפשר למפלגיה בעיסה, כגון שהקמח של בני חילא ורק לאחר אפיה מתירין ליתן ריפתא לינוקא. ולדברי הרמב"ם ותוס' נראה דלא גרסינן 'ופליגא דריב"ל'. וכ"כ הרשב"א.
אמנם המגיד משנה כתב לקיים הגירסא אליבא דהרמב"ם, וכי אמרו 'ופליגא' לא קאי אדרב הונא, אלא על דברי רב יוסף דסמיך ליה דס"ל כיון שאסור לעשות מלאכה ביו"ט לבהמה גם אין מטלטלין עבורה בשבת, ור"י בן לוי התיר טלטול לנכרי בשבת אף שאסר מלאכה עבורו ביו"ט. וראה בכסף משנה וכן בב"י (תקיב. ב.) שהשיג על פירושו.
<b>ג.</b> הראב"ד בהשגותיו על בעה"מ (בסוף דבריו) פירש ד'ופליגא דריב"ל' קאי על מעשה דשמעון התמני, דהתם היו יכולין לפייסן בממון אחר ולא לשחוט להם עגל, אבל על רב הונא לא פליג דא"א שם שלא לאפות להם. ואזיל הראב"ד לשיטתו שהסכים לדברי הרמב"ם (יו"ט א. יד.) שפסק שתי המימרות.
<b>ד.</b> בחי' בן הרמב"ן הביא גירסת הבה"ג 'מסייע לריב"ל', וכן הטור (תקיב. ב.) הביא דברי הבה"ג, ופירשו הגהות פורת יוסף ובן אריה דלגירסת הבה"ג קאי אברייתא דכו"ע מודו דדרשינן "לכם ולא לנכרים", ומסייע לר"י בן לוי דהוא נמי אסר מן התורה לרבות לנכרי. והנה לפי"ז יתכן שזו גם גירסת הרמב"ם.
וראה עוד ים של שלמה (סי' כ"ב), ט"ז (תקיב. ו.), פני יהושע, ראשון לציון, בנין שלמה (הובא בס' הליקוטים עהר"מ שם), מרומי שדה (כא.), אבן האזל, ושמחת יו"ט.
<b>מזמנין את הנכרי בשבת ואין מזמנין את הנכרי ביו"ט:</b>
<b>איך מותר לזמנו בשבת והא אין מזונותיו עליך:</b>
הקשו תוס' שבת יט. (ד"ה נותנין) כיצד שרי לזמן וליתן מזונות לנכרי בשבת, כיון שאין מזונותן עליך כדאיתא לעיל, האמרינן (שבת קנה:) דאסור לטרוח ליתן מזונות לפני חיה שאין מזונותן עליך, [עי' בדברינו לקמן כג: ריש פרק אין צדין, טעמי הראשונים לאיסור מתן מזונות, ויש לעיין אי קושית תוס' אליבא דכל הטעמים]. ותירצו דאיסור טירחא הוי שבות בעלמא ושרי מפני דרכי שלום דחשיב קצת כמזונותן עליך, אבל לענין עשיית מלאכה דאורייתא לצורך נכרי אסרינן ביו"ט דחשיב אין מזונותן עליך.
והר"ן בשבת שם כתב בשם הראב"ד דהא דשרי הכא לזמן את הנכרי בשבת, לאו דספינן ליה אנן, אלא מחוינן ליה ושקיל איהו לנפשיה, א"נ דספינן לדידן ואכל איהו בהדן. וראה עוד מש"כ השטמ"ק כאן בשם הריטב"א והרא"ה, וכ"כ הריטב"א שבת שם.
<b>ואין מזמנין את הנכרי ביו"ט גזרה שמא ירבה בשבילו:</b>
<b>א] בישול באותה קדרה:</b>
כתבו הרשב"א והר"ן דהא דחיישינן שמא ירבה בשבילו היינו לעשות לו קדרה בפני עצמו, אבל באותה קדרה מותר כיון שמשביח של ישראל כדאיתא לעיל יז., ועי' משנה ברורה (תקיב. ו.) בסוף דבריו, וראה עוד בדברינו על תוס' לעיל ע"א ד"ה עיסה.
<b>ב] לכאורה הוי גזירה לגזירה:</b>
הקשו הרשב"א והר"ן איך גזרו שמא ירבה עבורו, הלא אפילו ירבה לו קדרה בפני עצמו שרי מדאורייתא , למאי דקי"ל כרבה דאית ליה 'הואיל ואי מקלעי ליה אורחין', וא"כ הוי גזירה לגזירה. ותירץ הר"ן, וכ"כ חי' הרא"ה דמ"מ כיון שהוא עשוי להרבות בשבילו והדבר מצוי חיישינן. והרשב"א תירץ, וכ"כ הר"ן בשם אחרים דחיישינן שמא ירבה בשבילו דברים האסורים דליכא למימר 'הואיל'. וראה מה שהקשה לפירוש זה חי' בית מאיר. וע"ע שפ"א.
<b>ג] לשלוח מזונות לבית הנכרי:</b>
כתב הגהות מיימוני (פ"א דיו"ט) בשם האו"ז דדוקא להזמין הנכרי לביתו אסור, אבל לשלוח לנכרי מזונות לביתו שרי. והביא דבריו הרמ"א (תקיב. א.), וכתב המשנה ברורה (סק"ו) דהסכמת האחרונים שדוקא אם שולח ממה שהכין לעצמו, אך אסור אם הרבה בשבילו אפילו באותה קדרה, דחיישינן שמא יבא לבשל עבורו בקדרה אחרת. וראה שער הציון (אות ז').
<b>ד] יו"ט שחל בערב שבת או שחל בשבת:</b>
יו"ט שחל בערב שבת ומזמין הנכרי לסעודת שבת יש לעיין האם אסור מחשש שמא יבשל ביו"ט עבורו לצורך שבת, או דלא גזרו כה"ג. וכן יש להסתפק ביו"ט שחל בשבת אי שרי להזמין כיון דליכא חשש שמא ירבה בשבילו, או דלא פלוג חכמים בגזירתם - עי' בזה בספר שלמי תודה (יו"ט סי' א. ג., וכן כז. ד.).
<b>ה] בישול לעבדים ושפחות:</b>
הקשו הרשב"א והר"ן איך אנו מבשלים ביו"ט עבור עבדים ושפחות ולא חיישינן שמא ירבה בשבילן. ותירצו כיון שהחשש הוא כדפירשנו לעיל שמא ירבה בקדרה אחרת, או ירבה דברים אסורים, זה אין לחוש אלא במזמן אורח נכרי שעשוי להתכבד בו ולא בעבדים. וכ"כ הרא"ש (סי' י"ד).
והרשב"א הוסיף דאפילו עושה להן קדרה בפני עצמן, דרך הוא שמבשלין עבור עצמן ולא שכיח דמבשל להן ישראל.
והמרדכי (סי' תרע"ט) כתב טעם להתיר לרבות לעבדיו ושפחותיו, הואיל ואפשר לפייסינהו במידי אחריני. ועי' דרכי משה (תקיב. א.), וביאור הלכה שם (ד"ה ומותר להרבות).
והר"ן דחה יש מפרשים דההיתר הוא משום שמזונותן עלינו, דסברא זו רק אליבא דר' עקיבא דס"ל 'נפש בהמה במשמע', אבל הרי"ף פסק דר"י הגלילי. [עי' בדברינו בתחילת העמוד ד"ה לכם ולא לכלבים].
וראה עוד ים של שלמה (פ"ב סי' כ"ג), מג"א (תקיב. ג.), ואבני נזר (או"ח סי' תט"ו).
<b>אמר רבא מטלטלין כנונא אגב קטמיה אע"ג דאיכא עליה שברי עצים:</b>
<b>א] פירושי הראשונים בטעם ההיתר:</b>
<b>א.</b> רש"י ותוס' פירשו שהכנונא הוי בסיס לדבר האסור דהיינו שברי עצים, ולדבר המותר דהיינו אפר למסקנא שהוא מוכן מע"ש לכסות בו, ופירשו תוס' (שבת מז. ד"ה אע"ג) דקמ"ל הגם דשברי עצים ושברי פתילה חשובין הן [ועוד שמקומן במחתה ובנר - רמב"ן ורשב"א שם], לא בטל הכלי לגבייהו. וראה בתוס' בסוגיין ובשבת שם (ד"ה הוה) שדנים מה הדמיון דהך 'דכנונא' לסוגיין דשיורי כוסות.
ויש לעיין אמאי הוי בסיס לאסור והמותר, הלא השברי עצים מונחים על האפר וא"כ האפר גופיה נעשה להן בסיס - עי' מג"א (שט. ו.) שהוכיח מכאן דלא נעשה בסיס אלא א"כ הניח עליו המוקצה שיתיישב בטוב ולא דרך אקראי. ובגליון רעק"א שם כתב דמיירי שאין השברי עצים מכסים כל האפר, וא"כ אין האפר שבצדדים נעשה בסיס דאינו גוש אחד.
<b>ב.</b> ר"ת בתוס' כאן [וכן הביא הרשב"א בשבת משמו], פירש דהיתר טלטול הכנונא אינו משום דהוי בסיס לדבר האסור והמותר, דהכנונא לא הוי בסיס כלל לשברי עצים מועטין שאין מקומן נקבע בכלי, אלא הא דבעינן לאפר המחתה משום דלולי האפר היה צריך לנער השברי עצים מן הכנונא, אבל כשיש קיטמא א"א לנערם שלא יתפזר האפר, וכעין שאמרו בשבת קמב. גבי פירות המיטנפין, הלכך מותר לטלטל הכנונא עם שברי העצים בלא ניעור. ובזה יישב גם הדמיון לשיורי כוסות שגם א"א לנערם. [דדבוקים אל הכוס - כן פירש הרשב"א בשבת].
והנה מבואר מדברי ר"ת דההיתר לטלטל בלא ניעור הוא רק כגון שצריך לאפר שלא יתפזר, וכ"כ הב"י (שח. ח.) בשם שו"ת הרא"ש שאם אינו צריך אלא לכנונא בלבד צריך לנער האפר עם שברי העצים ולא יטלטל הכנונא עמהן, ברם הב"ח דקדק שהטור נקט דין ניעור רק גבי אבן שבכלכלה, משמע דדוקא אבן דלא חשיבא כלום הצריכו ניעור, אבל גבי שברי עצים דהכא כיון שראויין להיסק ואם ינערן יאבדו לא הצריכו כלל ניעור. ויתכן שזו סברת הראשונים דפליגי על פירוש ר"ת. ועי' חזו"א (מח. ה.).
<b>ג.</b> הרמב"ן בשבת מסיק [וכן פירש חי' הרא"ה כאן בשם הרמב"ן, ושיטה להר"ן בשבת בשם הרא"ה], דכיון שאין רמז בסוגיא דשבת שנשתנה דין האפר שבמחתה מהס"ד למסקנא, הלכך גם למסקנת הסוגיא האפר הוי מוקצה [דלפירוש הרמב"ן מיירי באפר שהוסק ונולד בשבת], ויתר על כן האיכא במחתה גם שברי עצים שהן מוקצה, ואפילו הכי שרי לטלטל הכנונא שהיא כלי הראוי לתשמיש, דהאפר ושברי עצים טפלים לגבה, ולא הויא לגבייהו בסיס לדבר האסור.
והנה לפירוש זה מיושב דהוי ממש כשיורי כוסות דסוגיין. אך צ"ע הלשון "מטלטלין כנונא אגב קטמיה", דהו"ל למימר "קיטמא אגב כנונא", ומבאר הריטב"א בשבת דהכי קאמר: מטלטלין כנונא ואע"פ שקיטמא בגביה, והביא דוגמאות דאיכא כהך לישנא.
והנה שיטה להר"ן בשבת פירש בשם הרא"ה שהכנונא הוא כלי כעין מוליאר שמחמין בו מים, ולפי"ז מחוור שפיר שעיקר תשמישו להיתר ולכך לא נעשה בסיס לאפר וגחלים אפילו שהן מוקצה. ברם הרמב"ן שם נקט דמיירי במחתה המיועדת להסיק בה, ושמעינן חידוש דאף שתשמיש ההיתר שבה הוא צדדי, אמרינן דנטפל המוקצה לגבה ומתבטל ולא הויא בסיס.
<b>ד.</b> שיטת הרמב"ם (כו. יג.) תלויה במחלוקת פירושים, ולפירוש קמא במגיד משנה וכן במגדל עוז מסקנת הסוגיא דשבת דאכן היתר טלטול הכנונא הוא משום גרף של רעי, ושאני ממחתה דהתם משום שהמחתה מכוסה והכנונא מגולה, או מפני שאפר הכנונא מאיס טפי מאפר מחתה ולבונה.
<b>ה.</b> הראב"ד בהשגותיו על הר"מ שם פירש שהיה מונח בהכנונא מקצת אפר שהוסק מע"ש שהוא מוכן לשבת, ומקצת אפר שהוסק בשבת דהוי מוקצה, ושרי לטלטל הכנונא דהוי בסיס לדבר האסור והמותר. וצ"ע הלא בגמ' איתא "מטלטלין כנונא אגב קטמיה ואע"ג דאיכא עליה <b>שברי</b> עצים", הרי מבואר דהעצים הן המוקצה ולא אפר שהוסק בשבת. ועי' מש"כ לבאר שיטתו הראש יוסף בשבת, ותוספת שבת (שי. יח.).
<b>ו.</b> בשיטת רש"י וביאורה - עי' שיטה מקובצת בסוגיין, וראה ראש יוסף בשבת שהרחיב בביאור השיטות.
<b>ב] האם מותר לטלטל הכנונא לגמרי, או רק לצורך גופה ומקומה:</b>
המאירי בשבת הביא בזה מחלוקת, דיש מפרשים שדוקא לצורך גופה ומקומה, דהא הכנונא גופה הויא כלי שמלאכתו לאיסור להסיק בו, [כן מבואר מדברי תוס' כאן ד"ה כנונא]. אמנם הריטב"א שם נקט דשרי לגמרי ואפילו שלא לצורך המחתה כלל, ואף שהיא כלי שמלאכתו לאיסור הואיל ונעשית המחתה טפילה ובטילה לאפר דלמסקנא הוא דבר המותר. ולפירוש הרמב"ן הנ"ל דלמסקנא נמי האפר ושברי הפתילה מוקצין אלא שבטלים וטפלים לכלי, משמע מדבריו דשרי לטלטל רק לצורך גופו ומקומו דהא מ"מ כלי שמלאכתו לאיסור הוא.
מיהו שיטה להר"ן בשבת דאזיל בשיטת הרמב"ן, פירש דהכנונא הוי כלי כעין מוליאר ששותין הימנו, וא"כ הוי כלי שמלאכתו להיתר. וראה בשטמ"ק כאן שדייק מדברי רש"י בסוגיין ובשבת דמחתה לא חשיבא כלי שמלאכתו לאיסור דאינה מיוחדת להדלקה בלבד. וע"ע ראש יוסף בשבת.
<b>התם לאו איסורי הנאה נינהו הכא איסורי הנאה נינהו:</b>
<b>בסיס לדבר האסור הנעשה בשבת:</b>
חי' הרא"ה נקט כתוס' דאיסור טלטול שיורי הכוס משום בסיס לדבר האסור, והקשה הלא נעשו איסורי הנאה בשבת, וא"כ איך נעשה הכוס 'בסיס' הרי לא היו מונחין עליו בין השמשות דנימא מיגו דאיתקצאי וכו'. ותירץ דדוקא בדבר האסור מתחילתו אין נעשה בסיס אלא כשאיתקצאי בין השמשות, אבל דבר שנאסר בשבת כדהכא שנעשה יין אסור בשתיית הנכרי, הרי הוא בסיס גמור אף ביו"ט ושבת עצמן, אלא שאם נסתלק האיסור מותר מיד כיון שלא היה עליו בין השמשות. וראה עוד שטמ"ק ד"ה גזרה.
ובעיקר נידון זה - מדברי תוס' שבת מד: (ד"ה יש עליה) מוכח דסברי שאפילו הניח דבר איסור בשבת נעשה בסיס גמור, אך מדברי בעל המאור שם פרק מי שהחשיך (קנד.) בתירוץ קמא מבואר לא כן. וכן מדברי הרשב"א שם (קמג. ד"ה והא דתנן) מבואר דכה"ג לא נחשב בסיס. וראה בזה מג"א (רסה. ב., שח. נ.), וחזו"א (מז. ז., מח. ח.).
מיהו יעוי' בפני יהושע (ד"ה ולטלטלינהו) שהקשה מכמה טעמים דהכא גבי שיורי כוסות לא שייך כלל לאסור משום דינא דבסיס לדבר האסור, ומסיק לפרש דכל נידון הסוגיא משום טלטול השיורין עצמן דהאם בטלי אגב כסא או לא. [וראה בדברינו לעיל פירושי הראשונים בזה].
<b>א"ל רב אחא מדפתי לרבינא ולהוי כגרף של רעי א"ל וכי עושין גרף של רעי לכתחילה -</b> הרחבה בענייני גרף של רעי יעוי' בדברינו לקמן דף לו:
<b>אדבריה רבא למר שמואל ודרש מזמנין את הנכרי בשבת:</b>
<b>טעם מסקנת הגמ':</b>
כתב השטמ"ק (ד"ה גזרה) בשם מורו, דגם למסקנא זו דהגמ' אסור לטלטל הכוס משום השיירים שבו דהוו איסורי הנאה, אלא דשרינן לזמן הנכרי בשבת משום שלא חיישינן שמא יטלטלו הכוס. ולשון חי' הרא"ה "ולא חיישינן לשיורי כוסות", ולא נתבאר אי לא חיישינן שישתיירו, או דלא חיישינן שיטלטלו הכוס.
ברם הביא השטמ"ק דהרשב"א בעבודת הקדש נקט שמותר למסקנא לטלטל הכוס עם השיירים, דהא דדחי הגמ' "הכא איסורי הנאה נינהו" דחיה בעלמא הוא. וכ"כ חי' המאירי "שאף איסורי הנאה ניטלין אגב כלי". וכתב השטמ"ק שלדברי הרשב"א מותר גם להדיח הכוס ואין זה נראה כמתקן. וכ"כ הב"י (שכג. ח.) בשם רבינו ירוחם, ופסק בשו"ע שם להלכה שמותר להדיחו בשבת. וראה עוד בזה שפ"א.
<b>מרימר ומר זוטרא כי הוה מקלע להו נכרי בי"ט אמרו ליה אי ניחא לך במאי דטריחא לן מוטב וכו':</b>
<b>בדעת הרמב"ם, ולענין הלכה:</b>
הרמב"ם (יו"ט א. יג.) פסק בסתמא "אבל אם בא הגוי מאליו אוכל עמהן מה שהן אוכלין שכבר הכינוהו" ולא הזכיר שצריך לומר "אי ניחא לך" וכו'. וביאר המגיד משנה שדקדק הרמב"ם ממה שאמרו "אין מזמנין" ולא אמרו "אין מאכילין", שלא אסרו אלא לזמן אותו אבל בא מאליו אין לחוש, וסובר הרמב"ם שאמירה זו שהיו אומרים מרימר ומר זוטרא לא מעלה ולא מורידה בהיתר הדבר, ודלא כרשב"א בעבודת הקדש (ש"ג ס"ב) שכתב דהאמירה מעכבת. והטור (תקיב. א.) פסק כרשב"א דצריך שיאמר ודלא כהרמב"ם.
והב"ח (תקיב. א.) כתב שלדעת הרמב"ם צ"ל דמרימר ומר זוטרא אמרו הכי ממדת חסידות אבל מדינא אין צריך. והט"ז (סוף סק"ג) כתב דצ"ל שמרימר ומר זוטרא אמרו כן דרך פיוס לעכו"ם שלא ירע בעיניו על שאינו מבשל בשבילו משום שלפי דת תורתינו אין לנו לטרוח עבורו, וא"כ אין באמירה זו תועלת לדינא. ובשו"ע (תקיב. א.) לא הצריך אמירה. וראה מש"כ הט"ז הנ"ל להכריע להלכה. ועי' משנה ברורה (סק"י).
<h4>מתני'</h4>
<b>ב"ש אומרים לא יחם אדם חמין לרגליו אלא א"כ ראויין לשתיה וב"ה מתירין:</b>
<b>א] ביאור מחלוקת ב"ש וב"ה, והאם הנאת הגוף חשיבא כ'אוכל נפש':</b>
<b>א.</b> הרבה מהראשונים נקטו שמחלוקת ב"ש וב"ה הוא לשיטתם המבוארת לעיל יב. אי אמרינן מתוך שהותרה הבערה לצורך אוכל נפש הותרה שלא לצורך אוכל נפש - כ"כ הר"ן, חי' בן הרמב"ן, ספר המכתם, חי' המאירי, והריטב"א בשבת לט:, וכן נקט הרשב"א כאן, אלא שהוא פירש כן על פלוגתת ב"ש וב"ה בברייתא בגמ' לענין עשיית מדורה, ומשמע דמפלוגתתם במתני' גבי להחם מים לרחיצת רגליו אין להוכיח דפליגי ב'מתוך', וביאור הדבר יעוי' בהערת המהדיר (161) לרשב"א מאת רח"ג צמבליסט.
<b>ב.</b> אולם הרמב"ם (יו"ט א. טז.) פירש טעם היתר ב"ה להחם מים לרחיצה משום שהוא בכלל אכילה ושתיה. וכן הקשה השטמ"ק בשם מורו על הרשב"א דמסוגיית הגמ' דמספקא גבי מדורה שמא מודו ב"ש דשאני להו בין הנאת אבר אחד להנאת כל גופו, וכדפירש רש"י דשמא מודו בהנאת כל גופו דחשיב כאוכל נפש ממש [דהא סברת 'מתוך' ליתא לב"ש], א"כ משמע דזו אכן סברת ב"ה דמתירין בין להחם מים לרחיצת רגליו ובין מדורה להחם גופו דחשבי להו כאוכל נפש ממש. וכן מבואר מפי' רש"י שעל הרי"ף, ומדברי שיטת ריב"ב.
והקשה השטמ"ק הלא בכתובות ז. הוצרכו להתיר עשיית מוגמר ובעילה מטעם 'מתוך', ותירץ דמ"מ מים לרחיצה ומדורה להחם גופו חשיב טפי כאוכל נפש ממש.
ובקושיא זו מהסוגיא בכתובות עמד גם שער המלך (יו"ט א. ד.), עי' בדבריו. ובקהלות יעקב (סי' י"ז) כתב לישב שהרמב"ם סובר כשיטת היראים והחינוך דסברת היתר 'מתוך' היא בכלל אוכל נפש גופיה, כלומר כשם שהתירה תורה אוכל נפש כך התירה נמי שאר הנאות של צורך הגוף שאינן אכילה [עי' בדברינו לעיל יב. ד"ה דאי ב"ה, אות א'], עי' בדבריו בהרחבה בביאור שיטה זו. ועי' מרומי שדה שנקט לתלות פלוגתת הרמב"ם והראשונים בשתי לשונות בירושלמי. וראה עוד אפיקי ים (ח"ב סוס"י י"ד), וחידושי בתרא (אות צה-צז).
<b>ג.</b> בדברי הר"ן גופיה הקשו הב"ח והפר"ח (סי' תקי"א) שסותר שיטתו, דלקמן לא: כתב דכל שנהנה מגופו של דבר הוי כאוכל נפש עצמו, ועי' מש"כ בזה הב"ח (סק"ג), מג"א (סק"ג), פר"ח, ודרישה (סק"ב). והנה גם הרשב"א סותר שיטתו, דבשבת לט: וכן בעבודת הקדש (ש"ג ס"ה) נקט שהוא בכלל אוכל נפש, ועמד בסתירה זו האמרי בינה (דיני יו"ט סי' ב'), עי' בדבריו, ועי' שער המלך הנ"ל. וראה עוד בדברינו לקמן לא. במתני' ד"ה ואין מבקעין.
<b>ד.</b> והנה הקשה הרשב"א אמאי פליגי אמוראי לעיל יב. אי פלוגתת ב"ש וב"ה התם ב'מתוך' או אי איכא עירוב והוצאה ליו"ט, הלא הכא בסוגיין מוכח דפליגי ב'מתוך'. ותירץ דהכי קאמר דמהתם לא תשמעיניה אף דודאי מסוגיין מוכח הכי. וכ"כ בן הרמב"ן. ברם לשיטת הראשונים דהכא לא פליגי ב'מתוך' אלא אי שרינן מטעם אוכל נפש גופיה ניחא טפי. ושו"ר שכ"כ בתוס' רעק"א כאן (אות ט"ו) לישב לדעת רבה לעיל יב., וראה עוד מש"כ לישב בזה הרש"ש כאן עפ"י דקדוק דברי רש"י במתני'.
<b>ב] האם לב"ש סגי במים ראויין לשתיה או צריך לשתות מהן:</b>
<b>א.</b> הנה ב"ש לית להו מתוך שהותרה לצורך הותרה שלא לצורך, וכתבו תוס' (ד"ה לא יחם) דלפיכך שרו דוקא כשמיחם לשתיה ושותה מהן בפועל, אלא שמרבה לרחיצת רגליו, [וראה בדברינו על תוס' בענין היתר זה דריבוי בשיעורין]. וכן נקטו תוס' שבת לט: (ד"ה אלא א"כ) והוכיחו כן מסוגיית הגמ' שם. וכן משמע מפי' רש"י שם (ד"ה ראויין לשתיה). וכן נקטו שאר הראשונים (רמב"ן בשבת שם, רשב"א שם וכאן, ריטב"א וחי' הר"ן שם, וחי' הרא"ה כאן).
וכתב הרשב"א דלפי"ז צריך לפרש הא דקתני "אלא א"כ ראויין לשתיה", לאו דוקא אלא ר"ל מוכנים ועומדים לשתיה, וגליון הש"ס בשבת ציין לתוס' שבת עו. (ד"ה הואיל) דמצינו כה"ג שנקט התנא לשון 'ראוי' אף שכוונתו דעושה בפועל.
ומהר"ם (על תוס' שבת לט:) פירש דנקט 'ראויין לשתיה' לאשמעינן דשרי להחם אפילו יותר מכדי שיעור שתיה, ומלשון זו דייק הר"י התם דשרי לרבות השיעור. וראה עוד פני יהושע שם.
<b>ב.</b> והנה כתבו תוס' בסוגיין דהכי איתא בהדיא בירושלמי דלב"ש צריך לשתות מהן, ברם הרשב"א ציין שבירושלמי כאן איכא לישנא אחרינא דמפרש לה כפשוטו, דראויין לשתיה אע"פ שלא שותה מהן. ושיטה להר"ן בשבת הביא יש מפרשים הכי ודחה דבריהם. וכשיטה זו נקט בן הרמב"ן בסוגיין, ופירש דאע"ג דלית להו לב"ש 'מתוך' אית להו סברת 'הואיל', הלכך סגי בהואיל וראויין לשתיה וא"צ לשתות מהן בפועל. והוסיף בן הרמב"ן דאף דקי"ל דסברת 'הואיל' לא מהני להתיר לכתחילה, אפשר דהכא שהוא צורך אוכל נפש שרי לכתחילה, עי' בדבריו. וע"ע בהערת המהדיר לרשב"א (160) רח"ג צמבליסט.
<b>ג.</b> אמנם בגליון הש"ס (שבת לט:) הביא דברי הרשב"א שם, דמאן דלית ליה 'מתוך' לית ליה 'הואיל', ותמה עליו דהוא נסתר מפירכת הגמ' בפסחים מז:, וציין לדבריו בשו"ת רעק"א (ח"א סי' י"ז), ולדבריו בדרוש וחידוש (מערכה ז' ד"ה האמנם), וע"ע בליקוטים סוף דרו"ח לפסחים (ד"ה ובחי' הרשב"א), ובתוס' רעק"א במשניות כאן (אות ט"ז), וראה עוד אמרי בינה (הל' יו"ט סי' ג'), תפארת ישראל כאן (בועז אות ד'), הגהות תפארת ירושלים במשנות, אבני נזר (או"ח סי' ת"ז), ואבן האזל (יו"ט א. יג.).
<b>ד.</b> והאם לבית הלל בעינן מיהא שיהו המים ראויין לשתיה אף שאין שותה מהן - עי' שער הציון (תקיא. ז.).
<b>ג] רחיצת פניו וידיו, ורחיצת רוב או כל הגוף, ובזמן הזה:</b>
<b>א.</b> המשנה נקטה רק להחם מים ל'רגליו', אולם בתוס' (סוד"ה לא יחם) מבואר דב"ה שרו אף לצורך פניו וידיו, וכן איתא ברש"י שבת לט: (ד"ה והאי תנא), וכ"כ חי' המאירי כאן, וכן פסק הרמב"ם (יו"ט א. יז.). וביארו המאירי ותפארת ישראל (יכין אות כ') דלרבותא נקטה המשנה 'רגליו', דכל שכן דשרי פניו וידיו דהוי צורך הגוף טפי.
<b>ב.</b> האם מותר גם לצורך רחיצת זרוע ידו ושוק רגלו - עי' משנה ברורה מהדו' 'דרשו' הערה 3 לסי' תקי"א.
<b>ג.</b> האם הותר רק רחיצת פניו ורגליו בלבד, או שמותר גם רחיצת שאר איברים עד רוב הגוף - עי' שדן בהרחבה ביאור הלכה (סי' תקי"א ד"ה אבל).
<b>ד.</b> רחיצת כל הגוף - כתבו תוס' בסוגיין ובשבת לט:, וכן הרי"ף והרא"ש כאן דודאי אסורה לפי דלא הוי שוה לכל נפש, וראה בדברינו על תוס' ד"ה לא יחם.
<b>ה.</b> בזמנינו שאין הולכין יחפים - עי' ביאור הלכה (ד"ה ידיו) שדן דאולי אין רחיצת הרגלים מיקרי שוה לכל נפש, אך מסיק דודאי אין להחמיר בזה.
<h4>גמ'</h4>
<b>איבעיא להו האי מדורה מאן קתני לה וכו' -</b> כתב השטמ"ק דאף דהך בעיא אליבא דב"ש ולא נפק"מ מידי לב"ה, מ"מ כדאי הן ב"ש לעמוד על דעתם כיון שהוזכרה מחלוקתם. אמנם יעוי' הגהות פורת יוסף שכתב דאיכא נפק"מ בהך בעיא גם לב"ה. וראה עוד חי' הצל"ח, ותולדות יעקב.
<h4>מתני'</h4>
<b>שלשה דברים רבן גמליאל מחמיר כדברי ב"ש וכו':</b>
<b>א]</b> בחי' בן הרמב"ן הביא דיש שדקדקו מהאי לישנא דלא סבירא לרבן גמליאל בהך תלתא כבית שמאי, אלא מחומרא היה עושה לפי שאינה חומרא רחוקה. ודחה פירושם מלשון המשנה בסמוך, ונקט דהכי קאמר דבהנך ג' חומרי דב"ש סבירא ליה כמותם.
וכתב התוס' יו"ט דרבן גמליאל היה מחמיר בהא כב"ש אף שהיה מזרע הלל כמש"כ הרמב"ם בהקדמה לפ' המשניות.
<b>ב]</b> במתני' שבת ריש יח. איתא דבר נוסף שהיו נוהגין בית רבן גמליאל כב"ש, שלא ליתן כלי לבן לכובס נכרי פחות מג' ימים קודם שבת, וצ"ע אמאי לא מנו זאת כאן. ותירצו תוס' בע"ז כא: (ד"ה מאי טעמא), והר"ן וריטב"א בשבת שם, דמנו הכא רק חומרי שהחמירו על עצמן לענין יו"ט. וראה עוד הגהות תפארת ירושלים במשניות כאן.
<b>ג]</b> יש לעיין איך מותר להחמיר לעשות כב"ש, הלא איתא בברכות יט: שר' טרפון נסתכן משום שעבר על דברי ב"ה - עי' מש"כ התוס' יו"ט (פ"א דשבת מ"ט), תפארת ישראל שם (בועז אות ח'), שנות אליהו שם, וב"ח (סי' תקנ"א).
<h4>גמ'</h4>
<b>דאמר רב הונא מי שלא הניח עירובי תבשילין אופין לו פת אחת ומבשלין לו קדרה אחת וכו':</b>
<b>א] האם יש בזה מחלוקת סוגיות, וביאור השמטת הרי"ף והרמב"ם:</b>
<b>א.</b> הרי"ף לא הביא דינא דרב הונא שאופין ומבשלין לו כדי חייו, ותמה הרא"ש (סוס"י ט"ז) הלא אפילו נימא שרבא שהוא בתרא אוקי למתני' בשינויא אחרינא, מ"מ האיכא ברייתא דמסייע לרב הונא. וביאר הקרבן נתנאל (אות מ') לפי דלעיל יז. איכא שתי ברייתות שנקטו דמי שלא הניח עירובי תבשילין מקנה קמחו לאחרים והם אופין ומבשלין לו, וסבר הרי"ף דהנך ברייתות פליגי אברייתא דהכא ואמימרא דרב הונא ופסק כוותייהו.
וכן פירשו המגיד משנה (יו"ט ו. ט.) והב"י (תקכז. כ.) פשר השמטת הרמב"ם לדינא דרב הונא. וראה מרומי שדה שפירש באופן אחר השמטת הרי"ף והרמב"ם, וע"ע שמחת יו"ט (כב.).
<b>ב.</b> ברם בעל המאור, רשב"א, ור"ן פסקו הלכה כרב הונא דתנא דברייתא מסייע ליה ולא אשכחן אמורא דפליג עליה, וביארו הרשב"א כאן וחי' המאירי לעיל יז. בשם השלמה דלא פליגי הסוגיות, דלעיל שהצריכו להקנות קמחו לאחרים הוא כדי שיאפו ויבשלו לו בריוח, אבל בצמצום כדי חייו שרי בלא הקנאה כרב הונא דסוגיין. [ואזיל הרשב"א לשיטתו ד'אופין ומבשלין לו' לאו דוקא אחרים]. וכן נקטו הים של שלמה (סי' כ"ו) ואור זרוע (סי' תשמ"א) דלא פליגי הסוגיות, אך המאירי הנ"ל כתב דבירושלמי משמע דפליגי.
<b>ג.</b> בדעת הרא"ש פירש הקרבן נתנאל הנ"ל דגם סבר דלא פליגי הסוגיות, אך פירש באופן אחר: דהברייתות דלעיל יז. מיירי בדאיכא אחרים שעירבו, ואזי מחוייב להקנות קמחו לאחרים והם יאפו לו, והכא מיירי בדליכא אחרים ואזי שרי לאפות בעצמו כדי חייו. אמנם הב"י הנ"ל כתב שהטור פירש דעת הרא"ש כהרשב"א. ועי' דרכי משה (סק"ז).
<b>ד.</b> להלכה הביא השו"ע (תקכז. כ.) שתי השיטות, ועי' משנה ברורה (סקס"ב), ושער הציון (פ"ח).
<b>ב] האם דוקא אחרים עושין לו:</b>
כתבו הרא"ש (סי' ט"ז), הרשב"א, והר"ן דיש שדקדקו מדקתני "אופין לו ומבשלין לו" דדוקא אחרים עושין עבורו אבל הוא עצמו אינו עושה. והקשה הרא"ש דאי איכא אחרים מה הוצרכו כלל להיתר הלא יכול להקנות להם קמחו ויעשה להם כל צרכו כדאיתא לעיל יז., על כן מסיק הרא"ש כמשמעות הירושלמי דפירקין (ה"א) דקתני "צולה, מדליק, מחמם" משמע שמותר לעשות לעצמו כדי חייו, ולישנא דסוגיין "אופין ומבשלין לו" קאי אבני ביתו. ודקדוק דברי הירושלמי כתבו גם הרשב"א והר"ן, וכן נקט חי' הרא"ה דעל ידי עצמו נמי מותר. וראה חסדי דוד (תוספתא פ"ב סוף ה"ב) שדקדק הכי גם מלשון התוספתא.
<h4>רש"י</h4>
<b>ד"ה היכי שדינן - כיון דלאדם לא חזו ומאכל לבהמה לא משתרי אסירי בטלטול -</b> עי' בדברינו על תוס' ד"ה הני סופלי.
<b>ד"ה ופליגא דריב"ל - הא דרב הונא דלעיל -</b> עי' בדברינו בגמ' ד"ה ופליגא.
<b>ד"ה שיורי כוסות - של יין ששרה בהן פתו -</b> וכ"כ בחי' המאירי שהפירורין מאוסין. ונראה דלא פירשו שיירי היין עצמן המשתיירין בתחתית הכוס, לפי שאין בהן ממש כלל ולית בהו איסור מוקצה. ועוד אפשר דנקטו ששרה פתו ביין משום דכה"ג חזו השירים לתרנגולין כדאמרינן בגמ'.
<b>ד"ה הכא איסורי הנאה נינהו - ומוקצין טפי -</b> עי' בספר ברכת אברהם.
<b>ד"ה לא יחם - אוכל נפש התיר הכתוב ולא להבעיר אור בשביל רחיצה -</b> צ"ע אמאי נקט רש"י איסור הבערה ולא איסור בישול החמין - עי' חי' חת"ס, חי' הצל"ח (על רש"י לעיל יב.), אבני נזר (או"ח תז. א.), רש"ש, חי' מנחת שלמה, חידושי בתרא (אות ק'), וברכת אברהם.
<b>ד"ה הנאת כל גופו - דמיא לאוכל נפש -</b> עי' בדברינו במשנה ד"ה ב"ש אומרים, אות א'.
<b>ד"ה פתין גריצין - ככרות עבים -</b> היינו לס"ד דהגמ', אך למסקנא (לקמן כב:) מפרשינן דהיינו פת מרובה. אמנם תוס' שם מפרשים אף למסקנא דהיינו פתים גדולים, וראה בדברינו לקמן כב: ד"ה מאי פת עבה.
<h4>תוס'</h4>
<b>ד"ה לכם ולא לכלבים - אומר הר"ש מאייבר"א בשם אחיו הר"מ דהלכה כר"י הגלילי ואע"ג דקי"ל הלכה כר"ע מחברו דהא אשכחנא סתמא דמשנה כוותיה וכו' -</b> וכן פסקו הרי"ף והרמב"ם (יו"ט א. יג.), ועי' בדברינו בגמ' ד"ה לכם ולא לכלבים.
<b>ד"ה הני סופלי - ואי בעי לאסרו משום מוקצה דאית להו דמאכל לבהמה מוקצה הוא וכו' -</b> כלומר אף דמוקצה הן לא תיקשי לר' עקיבא שמתיר אפילו מלאכה גמורה לצורך כלבים כל שכן דשרי מוקצה בעלמא, אך לר"י הגלילי דאסר מלאכה לצורך כלבים תיקשי דליתסר נמי מוקצה - מהר"ם.
ופירושי הראשונים בביאור קושית אביי, ומאיזה טעם יש לאסור הנך סופלי - יעוי' בדברינו בגמ' ד"ה א"ל אביי.
<b>וי"ל דהני גרעיני תמרה אינן ראויין לבהמה אלא ע"י תקון גדול לחתכן -</b> כלומר לעולם איסורן משום מוקצה, ושאני משאר אוכלי בהמה, שאינן ראויין אלא ע"י תיקון גדול, ומ"מ ע"י הדחק ראויין כמות שהן דאל"כ מה יש לו להשליכן לפני הבהמה - עי' מהר"ם ומהר"ם שיף.
<b>אינן ראויין לבהמה אלא ע"י תקון גדול לחתכן ומדרבנן הויא מלאכה -</b> הרשב"א כתב בשם תוס' [וכן איתא בספר המכתם] דצריך לשוחקן דהוי תולדה דטוחן ומלאכה דאורייתא היא, לפיכך לר"י הגלילי אסור לעשות כן לצורך בהמה, הלכך אף דחזו ע"י הדחק לא מיקרי מאכל בהמה והוו מוקצה.
אך מדברי תוס' מבואר דהוו מוקצה אפילו דאיכא איסור דרבנן גרידא דשוויי אוכלא. אמנם הגליון הגיה בשם מהר"ם "לחתכן ולרככן דהוי מלאכה", ויש לפרש דהכוונה למלאכה דרבנן, אך אי הכוונה למלאכה דאורייתא [וכמש"כ הרשב"א בשם תוס'], יש להסתפק אי משום טוחן כדברי הרשב"א, אמנם משמעות הלשון משום מכה בפטיש, וא"כ אתיא כפוסקים דאיכא מכה בפטיש באוכלין [עי' ביאור הלכה שיח. לז. ד"ה והדחתן], או שמא באוכלי בהמה לכו"ע איכא מכה בפטיש, וצ"ע.
ובחי' מנחת שלמה הניח בצ"ע דאי הוי מלאכה דאורייתא דטוחן איך שרי הנך סופלי לר"ע דלא דריש 'לכם ולא לכלבים', הרי מלאכות שקודם לישה לא הותרו לצורך אוכל נפש, ולא התירו (לעיל יד.) אלא בתבלין מפני שמפיג טעם או מפני שאין דרך לעשותו לימים הרבה.
<b>ד"ה עושה אדם - ותימה דאמר בשבת דלא אמרו היתר ככר או תינוק אלא למת בלבד וי"ל בדבר שיכול לעשות מבעוד יום אמר התם דלא אמר היתר אלא למת בלבד אבל הני סופלי לא היה יכול לעשותם מערב יו"ט -</b> כעי"ז תירצו תוס' שבת קמג. (ד"ה רבא). ותירוצים נוספים: הרמב"ן בשבת שם בחידושים ובמלחמות, הרשב"א שם וכאן, והר"ן שם תירצו דכשמניח ההיתר על האיסור לא התירו אלא למת בלבד, מפני שמטלטל את האיסור ממש, אבל הכא הניח את האיסור על ההיתר, ונמצא מטלטל את ההיתר וניטל האיסור אגבו וכה"ג שרי לכו"ע. והוסיפו הראשונים דלא נעשה הפת בסיס לדבר האסור, כיון שלא נעשה אלא לצורך ההיתר ולא להיות מונח עליו.
הרא"ש כאן (סי' ט"ו) פירש בשם ריב"א דכשאוכל הפירי זורק הגרעינין מפיו לתוך הסל כשהלחם בו. וביאר הקרבן נתנאל (אות ד') דכה"ג נעשה הסל בסיס לדבר האסור והמותר ושרי לטלטל.
השטמ"ק מחדש בשם הריטב"א דאין נעשה בסיס אלא אם מיוחד הוא לכך, כגון שיורי יין איסור בכוס שהיא כלי המיוחד ליין, משא"כ סופלי שאינם מיוחדים לריפתא.
החזו"א (מח. ג.) כתב שבתשובת הרא"ש בכללי מוקצה משמע דמפרש שהגרעינין לא חשיבי, לפיכך בטלי אגב הפת. וראה עוד בחי' המאירי כאן, ובחזו"א (מז. כג.).
<b>ד"ה כנונא - וא"ת מאי מייתי מהכא דלמא שאני הכא שיש בו דבר המטלטל כגון קטמא וכו' -</b> פירושי הראשונים בהאי כנונא אגב קטמיה, ובישוב קושית תוס' - עי' בדברינו בגמ' ד"ה אמר רבא.
<b>אלא נראה דטיבותא דכוס הוי משום דשיורי כוסות גריעי טפי וראויין להתבטל אגב הכוס כמו שברי עצים אגב קטמא -</b> כעי"ז הוא פירוש הר"י בתוס' שבת מז. (ד"ה הוה). ומבארים הרשב"א וריטב"א בשבת שם דהכי קאמר הגמ' הכא: כי היכי דחזינן שאין הכנונא והאפר בטלין לגבי שברי העצים, אלא איפכא שברי העצים בטלין לאפר דחשיב טפי, כל שכן הכא דשיורי הכוס דלא חשיבי כלל בטלין אגב הכוס.
<b>ור"ת פי' דלא מקרי בסיס לדבר מועט שאינו נקבע כגון שברי עצים ושיורי כוסות וכו' -</b> יעוי' בדברינו לעיל ב. על תוס' שם (ד"ה וב"ה) דסברת הרשב"א היא שאין נעשה בסיס לדבר שאינו חשוב כעצמות וקליפין, אך תוס' שם פירשו בשם ר"ת סברא אחרת [וראה בדברינו שם בסברות המחלוקת]. ויתכן שתוס' שם פירשו אליבא דר"ת ולא לר"ת גופיה. ועוד נראה דשברי עצים ושיורי כוסות גריעי מעצמות וקליפין דחזו מיהא לבהמה. ועוד י"ל דר"ת הכא הדגיש "לדבר מועט <b>שאינו נקבע</b>", נראה דאזיל בזה כפירושו שם דבסיס הוה דוקא כשדעתו לקובעו שיהא מונח שם כל היום.
ובעיקר פירוש ר"ת - יעוי' מה שתמה בחי' רעק"א, ומש"כ לפרש.
<b>ד"ה לא יחם - וי"ל דמיירי כגון ששותה ומרבה לרחוץ רגליו והכי איתא בהדיא בירושלמי וכו' -</b> היתר זה דריבוי בשיעורין בחימום מים איתא לעיל יז. "ממלא נחתום חבית מים אע"פ שאינו צריך אלא לקיתון אחד", ועי' גליון הש"ס שבת לט: שתמה על תוס' שם (ד"ה אלא א"כ) אמאי הוצרכו לאתויי מסוגיא דעירובין סח. גבי אשתפוך חמימיה דינוקא, ולא מברייתא ערוכה דלעיל יז., ועי' רש"ש שם, ושפ"א כאן.
מיהו יעוי' בדברינו לעיל טו: ריש פירקין וכן לעיל יז. דיש ראשונים הסוברים שהיתר ריבוי בשיעורין הוא רק היכא שמשביח התבשיל דיו"ט, ולפי"ז בחבית מים אין טעם זה, אמנם יעוי' בדברינו לעיל יז. דלסברת הרא"ה בגוף אחד כגון מים לא בעינן כלל להיתר ריבוי בשיעורין. וכן לסברת הריטב"א בעירובין ניחא דהנחתום צריך להחם בשפע ולא בצמצום וא"צ התם להיתר ריבוי בשיעורין. אך יש לעיין דלפי"ז הוא בנחתום בלבד ולא בכל אדם.
ובעיקר דברי תוס' דב"ש שרו רק כששותה בפועל מן המים, והא דמייתו סייעתא מהירושלמי - עי' בדברינו במשנה ד"ה ב"ש אומרים, אות ב'.
<b>וב"ה מתירין ודוקא לרגליו אבל לכל גופו מודו דאסור דדבר השוה לכל נפש בעינן וזה אינו ראוי אלא לבני אדם מעונגין:</b>
<b>שיטות הראשונים:</b>
<b>א.</b> כדברי תוס' כאן כ"כ תוס' שבת לט: (ד"ה וב"ה מתירין), וכ"כ הרי"ף והרא"ש כאן. וכתב גליוני הש"ס (שבת שם) דלפי"ז הא דחשיב מניעת רחיצה ביוהכ"פ לעינוי, היינו מניעתה לחלוטין ואפילו אבר אחד, אבל רחיצת כל הגוף אינה אלא לתענוג ולא מיקרי מניעתה עינוי.
ודעת פוסקי זמנינו האם גם האידנא נחשבת רחיצת כל הגוף כדבר שאינו שוה לכל נפש - עי' משנה ברורה מהדו' 'דרשו' הערה 4 לסי' תקי"א. ובחי' מנחת שלמה נסתפק האם אדם שנתלכלך גם חשיב רחיצת כל הגוף כדבר שאין שוה לכל נפש.
<b>ב.</b> הרמב"ן בשבת שם השיג על דברי תוס', וכתב שדברי נביאות הן לומר שמן התורה מותר זיעה ורחיצת מקצת הגוף, ויאסר רחיצת כל הגוף. ועוד תמה מסוגיית הגמ' שם. ועי' ברשב"א שם שיישב סוגיית הגמ' לשיטת תוס'. וראה עוד ראש יוסף ושפ"א שם.
ובתוס' רעק"א כאן וכן בשו"ת רעק"א (ח"א סי' י"ז) תמה על תוס', דכיון דשרי רחיצת ידיו ורגליו, רחיצת כל גופו אינה אלא מרבה בשיעורין דמותר מן התורה. ועי' מש"כ לישב בחי' מנחת שלמה מספר מאורי אש. וע"ע בית מאיר,
<b>ג.</b> הראשונים בשבת (רמב"ן, רשב"א, חי' הר"ן בשם י"מ, שיטה להר"ן בשם הרא"ה) פירשו שרחיצת כל הגוף אסורה מדרבנן גרידא, דכיון שיש ביו"ט איסור הדחה וסיכת קרקע וחשש סחיטת אלונטית, עשו יו"ט כשבת לענין רחיצה לחוש לכל הנך. מיהו כתבו הרמב"ן ורשב"א שם שאין פירוש זה מחוור. וכן הרשב"א לקמן (סוף לב.) נקט כשיטת תוס' דאסור להחם חמין ביו"ט לרחיצת כל הגוף משום שאינו שוה לכל נפש.
והרמב"ם (יו"ט א. טז.) והרע"ב במתני' נקטו דאיסור רחיצת כל הגוף הוא משום גזרת מרחץ, וראה פני יהושע בשבת לט:
<b>ד.</b> נפק"מ בין השיטות - כתב שער הציון (תקיא. ט.) בשם עולת שבת, כגון להחם לצורך חולה שאין בו סכנה, דלתוס' דהוי איסור דאורייתא אסור, ולרמב"ם והראשונים הנ"ל דהוי איסור דרבנן שרי.
<b>ה.</b> רחיצת כל הגוף ביו"ט בחמין שהוחמו מערב יו"ט - כתב הרי"ף בשם גאון דשרי, דטעם האיסור בשבת הוא משום גזירה וביו"ט לא גזרו. וכתב הר"ן דהני מילי לרחוץ בהן חוץ למרחץ, אבל במרחץ גופיה אסור כדאיתא בשבת מ., מיהו כתב הר"ן שלדברי תוס' דהאיסור לרחוץ כל גופו בחמין שהוחמו ביו"ט הוא מדאורייתא, נראה דגם בהוחמו מערב יו"ט אסרו מדרבנן גזירה ערב יו"ט אטו יו"ט, כי היכי דלענין שבת גזרו ערב שבת אטו שבת. וכן נקט לאסור הרא"ש כאן (סוס"י ט"ו).
ולענין הלכה - הטור (תקיא. ב.) הביא מחלוקת זו, והשו"ע פסק להיתר, והרמ"א פסק לאסור, ולמעשה יעוי' משנה ברורה סקי"ח.
<h3>דף כב.</h3>
<h4>גמ'</h4>
<b>ומדליקין לו את הנר:</b>
<b>טעם היתר הדלקת הנר לכו"ע:</b>
הנה הדלקת הנר הותרה ביו"ט לב"ה דהא אית להו (לעיל יב.) מתוך שהותרה הבערה לצורך אוכל נפש הותרה גם לשאר צורך, אך צ"ע איך שרי לב"ש דלית להו 'מתוך'. וכתב השטמ"ק שבהדלקת הנר מודים ב"ש כיון שיש בזה הנאת הגוף. [המהדיר תמה מאי שנא ממדורה להתחמם דאסרי ב"ש אף שיש בה הנאת הגוף]. ועוד פירש שבהדלקת הנר יש לפעמים הכשר אוכל נפש שצריך לראות את קדירתו מבושלת כל צרכה.
והנה תוס' לקמן כג. (ד"ה על גבי) כתבו עפ"י הירושלמי דמ"ד הבערה ללאו יצאת מותרת ביו"ט אפילו שלא לצורך כלל, דהא אין אסורין ביו"ט אלא מלאכות, ולמ"ד זה הבערה אינה מלאכה, ולפי"ז אפשר דב"ש סברי כהך מ"ד ולכן שרו הדלקת הנר בכל גווני.
<b>משום רבי יצחק אמרו אף צולין לו דג קטן -</b> עי' חי' המאירי בביאור דברי ר' יצחק ועל מה קאי.
<b>רבא אמר לעולם שהניח ושאני הטמנה דמוכחא מלתא דאדעתא דשבתא קעביד -</b> צ"ע דסברא זו ניחא לשיטת רב אשי (לעיל טו:) דטעם עירוב תבשילין הוא משום כבוד יו"ט, ולא לשיטת רבא עצמו דהוא כדי שיברור מנה יפה לשבת, וא"כ כיון שעירב מה אכפת לן דמוכחא מילתא דאדעתא דשבתא קעביד - עי' חי' הצל"ח, חי' מהר"י אבוהב ומהר"ם גלאנטי, תולדות יעקב, בית מאיר, ושמחת יו"ט.
<b>אלא אמר אביי כגון שערב לזה ולא ערב לזה וחנניה היא ואליבא דב"ש -</b> הגהות רעק"א לשו"ע (סי' תקכ"ח) הניח בתמיה הרי הטמנה גופה בדבר שאינו מוסיף הבל אין בה איסור בשבת, אלא דאיתא (שבת לד.) דגזרו חכמים שמא ימצא קדירתו צוננת וירתיחנה, וא"כ הכא ביו"ט אמאי לא יטמין לשבת, הרי אף אם ירתיחנה דהוי בישול שרי דהא כלפי בישול עשה עירוב אף שלא עשה להטמנה. וראה מש"כ לישב הקהלות יעקב (סי' י"ד), וע"ע חי' מנחת שלמה.
<b>הכא במנורה של חליות עסקינן דמחזי כבונה וכו' וב"ה סברי אין בנין בכלים ואין סתירה בכלים -</b> לפירוש קמא בתוס' (ד"ה ובית הלל) משמע דבכל גווני לב"ה אין בנין בכלים מדאורייתא, אך מדרבנן אסרו בשבת ושרו ביו"ט. ולפירוש שני בתוס' במנורה של חוליות דמרכיב כל איבריה אף ב"ה מודים דאסור [מדאורייתא או מדרבנן] בין בשבת ובין ביו"ט. אך ברש"י (ד"ה במנורה) משמע דאף כה"ג סברי ב"ה דאין בנין בכלים. וראה בדברינו על תוס'.
<b>עולא איקלע לבי רב יהודה קם שמעיה זקף לה לשרגא איתיביה וכו' והמסתפק ממנו חייב משום מכבה -</b> הפני יהושע הקשה דלכאורה שמעיה דעולא לא היה מתכוין לכיבוי, עי' שדן אי הוי פסיק רישיה לשיטת תוס' ולשיטת הרא"ש דבסמוך. וראה עוד שמחת יו"ט על רש"י.
<b>הנותן שמן בנר חייב משום מבעיר והמסתפק ממנו חייב משום מכבה:</b>
<b>א] מחלוקת ראשונים האם 'מסתפק' הוי כיבוי גמור, ונפק"מ:</b>
<b>א.</b> תוס' (ד"ה והמסתפק) נקטו שאין החיוב משום דממהר הכיבוי, דאינו אלא גרם כיבוי שאין חייב עלה, אלא אותה שעה שמסתפק אינו יכול להאיר כ"כ ומכסה אורו, נראה הוא כמכבה.
ברם הרא"ש (סי' י"ז) הקשה מדאיתא בשבת כט: דאסור ליתן שפופרת על פי הנר דילמא אתי לאסתפוקי מיניה, והתם הרי אינו מכחיש כלל אור הנר. לכך נקט הרא"ש דהאיסור הוא אכן משום שממהר כיבוי, דהיכא שרינן גרם כיבוי כשאינו נוגע בדבר הדולק אלא עושה דבר חוצה לו כגון שופך מים, אבל הכא השמן והפתילה שניהם גורמים הדליקה, והממעט אחד מהן וממהר הכיבוי חייב.
<b>ב.</b> בישוב דעת תוס' - יעוי' תפארת שמואל על הרא"ש, פני יהושע, רש"ש וראש יוסף (שבת כט:), וראה עוד בב"ח (רסה. ג.), דרישה שם, ערוך השולחן (סק"ב), וחזו"א (לח. ו-ז). וראה עוד בחי' מנחת שלמה (על תוס') בביאור שיטת תוס' והרא"ש.
<b>ג.</b> האם לדעת תוס' והרא"ש הוי כיבוי דאורייתא כפשטות לשון הגמ' 'חייב' - הפני יהושע כתב דמלשון תוס' נראה דהוי דרבנן, וכל שכן לפירוש הרא"ש, וכן נקט הקרבן נתנאל (אות ס') דחייב מכות מרדות קאמר. אולם השפ"א וחזו"א (לח. ו.) דנים דלתוס' יתכן דהוי דאורייתא, אך לשיטת הרא"ש כתב החזו"א דודאי הוי דרבנן. מיהו מדברי הים של שלמה כאן משמע דאף להרא"ש הוי דאורייתא.
<b>ד.</b> נפק"מ בין תוס' לרא"ש - האם שרי לחתוך ביו"ט מנר של שעוה, דלדעת תוס' שרי כמש"כ תוס' עצמן הואיל וכה"ג אינו מכהה אורו, משא"כ לדעת הרא"ש אסור כיון דמקרב הכיבוי. וכ"כ הגהות אשר"י בשם או"ז, והוסיף דליטול חתיכה של חלב הרחוקה מן הפתילה שרי כיון שאינו גוף אחד לא חשיב ממהר כיבוי, [ועי' פמ"ג סי' תקי"ד בא"א סק"ה].
ברם השטמ"ק כתב בשם הרמב"ן, וכן איתא בחי' תלמיד הרמב"ן דאפילו לשיטת הרא"ש מותר לחתוך מן השעוה, לפי שכל משהו מן השעוה הוא דבר לעצמו, ולא דמי לשמן שהוא גוף אחד. וכ"כ בספר המכתם, ובחי' המאירי בשם קצת חיבורים. אולם השטמ"ק דחה בשם הריטב"א דאינו נכון, אלא כל אבוקת השעוה חשיבא גוף אחד.
מיהו אף לדעת הרא"ש מותר לגרום למהר כיבוי מסביבות הנר הדולק ולא בגופו, כגון לתוחבו לתוך חול או ליתן סביביו חול - עי' שו"ע (תקיד. ג.), ומשנה ברורה (סקכ"א). וראה שם במשנ"ב (סק"כ) ובשער הציון מחלוקת פוסקים אם שרי דוקא קודם שהדליק הנר או אף לאחר הדלקה.
<b>ה.</b> נפק"מ נוספת - כתבו האגלי טל (זורע ח. ח. בהג"ה), אמרי בינה (יו"ט סי' י"ט), וקובץ שיעורים כאן, דלהרא"ש שהחיוב משום גרם כיבוי, אם עתיד הנר לכבות רק במוצ"ש והקדים שימהר לכבות מוקדם יותר במוצ"ש פטור, אך להתוס' חייב דתיכף מכהה אורו. וע"ע אבני נזר (או"ח סי' רל"ב), וחלקת יואב (תניינא סי' י"ג).
<b>ו.</b> נפק"מ נוספת - הנה כתב חי' הרא"ה שאם נטל מן השמן בשעה שדולק יש לו להחזירו קודם שיכבה, וביאר בהערת המהדיר (216) דלשיטת תוס' פשיטא דלא מהני מה שמחזירו, דהא תיכף שהוציאו עבר משום מסתפק ומכהה אורו, אך לשיטת הרא"ש שגורם וממהר הכיבוי, י"ל כשמחזיר השמן קודם שיכבה איגלאי מילתא שלא מיהר הכיבוי.
<b>ב] להעביר פתילה מנר לנר:</b>
כתב הרא"ש (סוס"י י"ז) דאסור ליטול פתילה דולקת מנר זה אפילו ליתנו בנר אחר, דמיד שסילקה הוה מכבה ומה מועיל אם חזר והדליק. אולם השטמ"ק כתב דיש מתירין על מנת להדליקה במקום אחר לצורך יו"ט, דגרם כיבוי לצורך יו"ט מותר, ועי"ש בהערת המהדיר (216).
והט"ז (תקיד. ה.) הקשה על הרא"ש מדברי המרדכי שמותר ליקח עץ דולק מצד אחד של המדורה ולהניחו בצד אחר, ועי"ש הגהות נתיב חיים, וקרבן נתנאל (אות פ').
מיהו להגביה ראש הפתילה כשעיקרה נשאר בשמן, ועל ידי הגבהתה תדלק הפתילה יפה - כתב הט"ז דלכו"ע שרי ואין כאן חשש כיבוי, והביא דבריו המשנה ברורה (סקט"ז). ועי' שער הציון (י"ח) דיש לנקוט הכי לדינא אף דיש חוככין אף בזה להחמיר. וראה ביאור הלכה (ד"ה בנר אחר).
<b>ג] להוסיף פתילות בנר:</b>
חי' המאירי והשטמ"ק כתבו שנחלקו הראשונים האם מותר להוסיף פתילות בנר הדולק, שהרי גורם כיבוי לפתילה הקיימת קודם זמנה. ומצדד השטמ"ק כדעת הראב"ד המתיר דכל שהוא עושה בדרך הבערה מותר דלא חשיב כיבוי, ומזה הטעם מותר לנפוח באור הדולק להבעירו יותר אף שפעמים מכבה בנפיחתו. ובחי' המאירי כתב על מי שאוסר "ודברי נשים הן ולא ניתנו ליכתב". והרמ"א (תקיד. ב.) פסק להיתירא. ועי' חי' מנחת שלמה (על תוס').
והאם מותר ליתן פתילות נוספות אפילו שמכוין למהר הכיבוי, או רק אם כוונתו להרבות אורה - הנה לטעם הראב"ד משמע כיון שעושה דרך הבערה מותר אפילו כוונתו למהר הכיבוי, אולם הר"ן כתב הטעם להתיר הוספת פתילות "מידי דהוה אבשרא אגומרי", ומשמע דשרי דומיא דבשרא אגומרי דהיינו גרם כיבוי לצורך אוכל נפש, וה"נ דוקא אם זקוק לתוספת אורה. ומדברי הרמ"א הנ"ל והט"ז (סק"י) מבואר שגם מכוין ע"מ לכלות השמן ולכבות שרי. וראה ביאור הלכה שם (ד"ה ויכבה במהרה) שהביא דעות הפוסקים בזה, ומצדד לתלות זאת במחלוקת הרא"ש ותוס' הנ"ל בטעם איסור הסתפקות מהשמן.
<b>ד]</b> יש לעיין הלא אפילו איכא איסור תורה במסתפק אינו אלא מלאכה שא"צ לגופה, נמצא דהוי גזירה לגזירה - עי' מש"כ הגהות מצפה איתן (שבת כה:), וע"ע מג"א (ריש סי' רס"ה), ומחצית השקל שם.
<b>ה]</b> הרא"ש (סי' י"ז) כתב דהנותן שמן בנר חייב משום מבעיר משום שמאריך זמן הבערתו. והקשה האמרי בינה (יו"ט סי' י"ט) הרי יש בילה בלח, והחוש מעיד שהשמן שניתוסף מתערב ומתחיל לדלוק מיד. ובמנחת שלמה (צא. י.) הוכיח מכאן דלענין איסורי שבת דבעינן 'מלאכת מחשבת' אין חייב אלא על איסור שנתחדש ולא על מה שהיה נעשה בלאו הכי.
<b>אמר רב קנבא שרי:</b>
<b>מחלוקת ראשונים בגירסת הגמ' וביאורה:</b>
<b>א.</b> הגירסא שלפנינו 'קנבא' היא גירסת רש"י ותוס', ופירשו דהיינו למחוט ראש הפתילה הנעשה פחם. [ולשון 'קנבא' פירשו הרא"ש, רשב"א, וספר המכתם דהיינו לחתוך, כמו קניבת ירק]. והקשו תוס' הלא היינו "מוחטין את הנר" דלקמן לב:, [ויש להוסיף להקשות דהא תרוייהו רב קאמר ותרתי דרב למה לי, אלא שגירסת הר"ח, הרי"ף, והרא"ש ושאר ראשונים הכא 'רב יהודה']. ועי' מגיני שלמה בישוב פי' רש"י.
ופירשו תוס' דאיצטריך תרוייהו: דלקמן איירי בשעה שדולק ומטיב בעירתו, והכא הוא לאחר שכבה, וביאר הרא"ש דקמ"ל שאין בזה תיקון כלי שתהא נוחה לידלק. מיהו כתב הרא"ש דהיינו דוקא כשרוצה לשוב ולהדליק אותו לילה, דאל"כ הוה הכנה.
והר"ן הקשה מה שייכא הך מימרא הכא, הוה ליה לאתויי לקמן לב: בסוגיא דמוחטין הפתילה, ודחק לפרש [כפי הגירסא הכא 'רב יהודה'] דאגב דרב יהודה אותביה לעיל לעולא, הביא מימרא נוספת דיליה בענין השייך לנר.
<b>ב.</b> האם מותר למחוט הפתילה רק ביד או גם בכלי - הרמב"ם (יו"ט ד. ג.) נקט דדוקא ביד, והראב"ד פליג דשרי אף במחט, ודייק לשון הגמ' (לקמן לב:) דקתני 'מוחטין' לשון מחט. אך כתב המגדל עוז שלדעת הרמב"ם הוא מלשון 'חוטם', כאדם המקנח החוטם. ועי' ברא"ש (פ"ד סי' ז') שביאר דעת הרמב"ם משום דחשיב תיקון כלי כשמתקן הפתילה בכלי, אך הרא"ש גופיה נקט דמסתבר שאין לחלק ושרי בכל גווני. וראה עוד מגיד משנה, וים של שלמה (פ"ד סי' י"ב).
וראה בב"י (תקיד. י.) שנקט דאין מחלוקת בין הרמב"ם לראב"ד, [ועי' בדרישה סק"ב], וכ"כ המג"א (סק"כ), אך יעוי' מחצית השקל שהקשה סתירה בדברי הב"י, ועי' בהרחבה בט"ז (סקי"ב), ולמעשה יעוי' במשנה ברורה (סקמ"ז).
<b>ג.</b> והנה עיקר החידוש דמותר להסיר הפחם מראש הפתילה דלא חשיב בהא מתקן מנא, אמנם כתבו הרא"ש (פ"ד סי' ז') והרשב"א (לקמן לב:) דאיכא בהא גם כיבוי האש שבפחם כשנופל לארץ, ומ"מ שרי דכשם שמותר להדליק הנר להשתמש לאורו, הוא הדין דמותר לכבות המונע הדלקת הנר, כשם שהתירו לגרוף התנור אף שמכבה גחלים. ועי' הערת המהדיר (141) לרשב"א.
<b>ד.</b> הרי"ף, הר"ח, הרא"ש בשם הערוך, חי' הרא"ה, ובן הרמב"ן גרסו 'קינסא', וכן משמע מדברי הרמב"ם (יו"ט ד. ג.), והיינו קיסמין דקין, ופירשו דאבוקה העשויה מחתיכות עצים קטנים, מותר ליטול מאותן העצים שלא אחזה בהן האש, וזה השייכות לסוגיין דקמ"ל דלא הוה כמסתפק מן השמן דלעיל דאסור. [לפי שהעצים הן גופין מחולקין משא"כ השמן שהוא גוף אחד, ולא מיבעי לשיטת תוס' דשרי לפי שכה"ג אינו מכחיש האור, אלא אף לשיטת הרא"ש שרי למהר כיבוי כה"ג שהן שני גופין, ועי' בדברינו לעיל ד"ה הנותן שמן, אות א'].
ודעת הרא"ה, וכ"כ השטמ"ק משמו דמותר אפילו ליטול מהקינסא שאחזה בהן האש, ואף שגורם כיבוי, שרי גרם כיבוי לצורך יו"ט, ועי' בדברינו בסמוך.
<b>בעא מיניה אבא בר מרתא מאביי מהו לכבות את הנר מפני דבר אחר וכו' אמר ליה אסור:</b>
<b>א. מדוע לא הותר ב'מתוך'. ב. האם הותר כיבוי לצורך אוכל נפש:</b>
לקמן כג. וכן בשבת קלד. גבי 'בשרא אגומרי' מוכח דשרי כיבוי לצורך אוכל נפש, ולפיכך שרי לצלות הבשר על גבי גחלים אע"פ שכבים. וכתב הרא"ש (סי' י"ט) דשרי נמי כיבוי לגריפת התנור שלא תשרף הקדרה.
ומתוך כך הקשו הראשונים אמאי אסור כיבוי לצורך בעילה, נימא מתוך שהותר לצורך אוכל נפש הותר נמי שלא לצורך אוכל נפש, ובעילה חשבינן לה (כתובות ז.) דבר השוה לכל נפש. ותירצו תוס' בכתובות שם (ד"ה אמר), והרא"ש כאן דדוקא בעילת מצוה ראשונה חשיבא צורך כל נפש ולא שאר בעילות. ועוד תירצו דכיבוי הנר לצורך תשמיש אינו כאוכל נפש גופיה אלא כמכשירי אוכל נפש, והוכיחו תוס' מדתלי לה לקמן בפלוגתת ר' יהודה ורבנן גבי מכשירי אוכל נפש. וכן נראה כוונת הרשב"א וחי' הרא"ה כאן.
וגדר הדבר ביאר הקובץ שיעורים (אות נ"ו): ד'מתוך' אמרינן היכא שנהנה מן המלאכה עצמה, אבל הכא אינו נהנה מגוף הכיבוי, אלא שהכיבוי רק מסלק המניעה מליהנות, ואף דמצינו שהותר לשחוט כדי להתיר האכילה, היינו משום שמכין המאכל עצמו כמו מבשל ואופה, אבל הכא אינו מתקן האשה עצמה להתירה לתשמיש, אלא מסלק המניעה התלויה בנר הדולק וחשיב כמכשירין. [ובעיקר הדבר האם במכשירי אוכל נפש אמרינן 'מתוך' - יעוי' בדברינו לעיל יב. ד"ה דאי בית הלל, אות ו'].
ברם הנה בשבת קלד. מקשינן מאי שנא דאסור למתק חרדל בגחלת ואילו בשרא אגומרי שרי, ומשני "התם לא אפשר הכא אפשר", ופירש רש"י דא"א לצלות מאתמול דביומיה שביח טפי. אבל גירסת הרי"ף "התם ליכא כיבוי הכא איכא כיבוי", וביארו הר"ן והרמב"ן במלחמות כאן, דבשרא אגומרי לא חשיב מכבה כיון שמיד חוזר ומבעיר לכך שרי אף דלא חשיב אוכל נפש [עי' בדבריהם]. אבל בחי' המאירי (כאן ולקמן כג.) נקט אליבא דגירסת הרי"ף דכיבוי גמור בידים לא הותר אף לצורך אוכל נפש כיון שאינו אלא סילוק הפסד, והא דשרי בשרא אגומרי כיון שאינו כיבוי בידים, ואדרבה רוצה בבעירת הגחלים והכיבוי מאליו בא. [וראה בדברינו לקמן כג. (ד"ה רבא אמר) דכן נקטו האחרונים בשיטת הרמב"ם]. ונמצא לשיטה זו דכיבוי בידים לא הותר כלל לצורך אוכל נפש, וממילא ניחא דליכא למימר 'מתוך' להתיר כיבוי לצורך בעילה. וע"ע שטמ"ק לקמן כח: ד"ה ואחת גריפת תנור, והערת המהדיר שם (191). ועוד בענין כיבוי לצורך אוכל נפש יעוי' באבני נזר (או"ח סי' ת"ט), ובחי' מנחת שלמה כאן. ובשער הציון (תקיד. טו.) נסתפק בזה להלכה, ועי"ש הערה (15) מהדו' 'עוז והדר', ובפסקי תשובות (תקז. א.).
והפרי חדש (סי' תצ"ה) כתב שהרמב"ם דס"ל שלא נאמר היתר ד'מתוך' אלא בהוצאה והבערה [עי' בדברינו לעיל יב., אות ג'] הוכיח זאת מסוגיין שלא הותר הך כיבוי מטעם 'מתוך'.
<b>אמר לו אפשר בבית אחר וכו' אפשר לעשות לו מחיצה וכו' -</b> צ"ע אמאי לא אמר לו מיד שאסור - עי' שטמ"ק, חי' מהר"י אבוהב, ט"ז (תקיד. ב.), חי' חת"ס, שו"ת חת"ס (או"ח סי' קמ"ה), ועי' ביאור הלכה (ריש סי' תקי"ד).
<b>אפשר לעשות לו מחיצה:</b>
<b>בענין עשיית מחיצה המתרת בשבת ויו"ט:</b>
בשבת קכה: פליגי רש"י ור"ת אם יש איסור עשיית אהל בדפנות, ופסק השו"ע (שטו. א.) כר"ת דמחיצה המתרת אסורה, וכתב הרמ"א דלפיכך אסור לעשות מחיצה בפני הנר לשמש מיטתו, וצ"ע איך קאמר הכא דמותר לעשות מחיצה לשמש. וכתב הדרכי משה (שם סק"ד) דכוונתו הכא לעשות מחיצה כדרך שהיה עושה מהר"ם, דהיינו שמשייר בה רוחב טפח מבעוד יום, ובליל שבת או יו"ט פושטה למטה דהוי מוסיף על אהל עראי.
והט"ז (תקיד. ב.) כתב דביו"ט לא חשיב מחיצה המתרת, כיון שמעיקר הדין מותר לכבות לצורך בעילה, דקי"ל כר' יהודה דשרי מכשירי אוכל נפש אלא שאין מורין כן [עי' תוס' ד"ה ההיא]. והחזו"א (נב. יד.) תמה על הט"ז דמ"מ השתא מיהא משמשת המחיצה להתיר הויא מחיצה המתרת.
והקרבן נתנאל (אות פ') הקשה דאכתי לא מיושב לפירוש השני דתוס' והרא"ש, ותירץ באופן אחר: דמחיצה גמורה אסור לעשות אבל הכא מיירי לעשות מחיצה בעלמא לכסות אור הנר. וכן פירש הר"י מלוניל כאן. וכן דייקא מפי' רש"י שכתב "לעשות מחיצה - בסדין". ותירוץ זה הוא כעין דברי המג"א (שטו. ג.) דמחיצה שאין בה י' טפחים וא"צ לקושרה חשיבא כיסוי בעלמא ומותרת. והביא דבריו המשנה ברורה (שם סק"י), אך כתב דיש אחרונים שפקפקו על חילוק זה, ועי' שער הציון (י"ג). וראה עוד חי' המאירי, ראש יוסף, וחזו"א (או"ח נב. יד.).
<b>איתיביה אין מכבין את הבקעת כדי לחוס עליה ואם בשביל שלא יתעשן הבית או הקדרה מותר א"ל ההיא ר' יהודה היא כי קאמינא אנא לרבנן:</b>
<b>שיטות הראשונים האם פליגי חכמים בין בעישון הבית ובין בקדרה, וביאור המחלוקת. ובענין כיבוי מפני הפסד ממון:</b>
<b>א.</b> מדברי רש"י (ד"ה איתיביה) מבואר דמיירי שנתעשן הבית שהוא דר בו, ומכבה כדי שלא יצטרך לצאת לחוץ, ומבואר דאפילו הכי לא חשיב לרבנן צורך אוכל נפש אלא כמכשירין בעלמא ואסור. וביאור הדבר כתב הים של שלמה (סי' ל') שהרי אף בעישון הבית אינו מוכרח להתבטל מסעודתו, דיכול להציל המזונות ולאוכלן במקום אחר.
מיהו לא פירש רש"י היכי מיירי לענין עישון הקדרה. והרשב"א נקט אליבא דרש"י דדומיא דבית שהוא דר בו מיירי נמי בקדרה שהאוכל בתוכה, וכתב דלפי"ז ודאי לא נחלקו חכמים בזה דהוי כיבוי לצורך אוכל נפש ממש, אלא נחלקו בעישון הבית בלבד. וכ"כ המרדכי (סי' תרפ"א) דשלא תתעשן הקדרה מודים חכמים בזה דשרי. [ויש לעיין דשמא שיטת רש"י דאף בקדרה פליגי חכמים, וכשיטת הסוברים דכיבוי בידים אף לצורך אוכל נפש אסור - עי' בדברינו לעיל ד"ה בעא מיניה].
<b>ב.</b> מדברי תוס' (ד"ה ההיא) מוכח דפליגי חכמים ואוסרים אף בעישון הקדרה, ופירש הרא"ש דמיירי כגון שאפשר להצילה בלא כיבוי ולהעבירה לאש אחרת, אבל אם א"א באופן אחר מותר לכבות לצורך אוכל נפש.
<b>ג.</b> הרשב"א הביא יש מפרשים דלא מיירי בקדרה שהאוכל בתוכה, דכה"ג לא הוו פליגי חכמים, אלא להציל קדרה ריקנית שלא תתעשן, ואפילו הכי שרי ר' יהודה דהוי כמכשירי אוכל נפש לפי שהוא צריך לבשל בה.
<b>ד.</b> הר"ן והרשב"א הביאו יש מפרשים, וכ"כ המרדכי (סי' תרפ"א) בשם רבינו אלחנן דמיירי בבית שאינו דר בו עתה, ובקדרה שא"א לבשל בה, ואין כאן נידון אוכל נפש אלא איבוד ממון גרידא, ואפילו הכי שרי ר' יהודה לכבות. וסייעו מדבעי בסמוך מהו לכבות הדליקה ביו"ט, ומפרש כי קמיבעיא לי משום איבוד ממון, ותלי לה נמי בפלוגתת ר' יהודה ורבנן, דכשם שהתיר ר' יהודה מכשירי אוכל נפש וחשיב ליה בכלל 'צרכיכם', הכי נמי שרי למניעת איבוד ממון משום עוגמת נפש. [מיהו כתב מהרש"א דלחוס על הבקעת גופה לכבותה אסר ר' יהודה, משום שאין נפש שעגומה על דבר קטן שכזה].
ובחי' הרא"ה, בן הרמב"ן, ושטמ"ק דחו הראיה מהך בעיא ד'איבוד ממון', ופירשו שאין כוונת הגמ' משום איבוד ממון ממש, אלא ר"ל איבוד ממון דאוכל נפש, דהיינו כגון שיש שם כלים שעושין בהן אוכל נפש. וראה עוד פני יהושע, שו"ת חת"ס (או"ח סי' קמ"ה), וחלקת יואב (או"ח סי' כ"ו).
ולהלכה יעוי' שנחלקו בזה השו"ע והרמ"א (תקיד. א.). ועי' מלאכת יו"ט (אות פ"ז).
<b>מהו לכבות את הדלקה ביו"ט וכו' מהו לכחול את העין ביו"ט:</b>
<b>לענין הלכה:</b>
מסקינן דכל הני בעיות תליין בפלוגתת ר' יהודה ורבנן, והרי"ף פסק בכולן כרבנן, ולפיכך אסר לכבות מפני תשמיש, וכן לכבות שלא יתעשן הבית או הקדרה, וכן אסר לכחול העין.
והקשו תוס' והראשונים הא לקמן כח. פסקינן הלכה כר' יהודה. ותירצו תוס' והרא"ש בפי' קמא, וכן דעת בעל המאור דמסקינן לקמן הלכה ואין מורין כן. ותמה הרמב"ן במלחמות הלא הכא לאו בפירקא דרשו לה, ולא היה בפני עם הארץ ואפילו הכי משמע דאסרו לה לגמרי.
על כן נקט הרמב"ן על דרך תוס' והרא"ש בפירושם השני, דהא דפסקו הלכה כר' יהודה היינו בעיקר סברתו דשרי מכשירין משום 'לכם לכל צרכיכם', אך למעשה לא סמכו על דבריו אלא בדברים הנוגעים לאוכל נפש ממש כגון גריפת התנור, אבל לגבי סכין שעמדה (כח:) כיון שאפשר בשאלה הוי הלכה ואין מורין כן, ואילו בסוגיין בדברים שאין נוגעין כלל לאוכל נפש כגון כיבוי לתשמיש ושלא יתעשן הבית וכחול העין אסרו לגמרי. וראה עוד חי' הרא"ה, בן הרמב"ן, ותלמיד הרמב"ן.
והב"י (סי' תקי"ד סוף סק"א) הביא שהרוקח (סי' רצ"ט) התיר לכבות בקעת שלא יתעשן הבית או הכירה, וכן לכבות הנר כדי לשמש, וביאר הב"י דטעמו משום דפסקינן הלכה לגמרי כר' יהודה דשרי אף מכשירין ודלא כסוגיין. מיהו הטור והשו"ע שם פסקו לאסור וכשיטת סוגיין.
<b>מהו לכחול את העין ביו"ט וכו' איתיביה אין מכבין את הבקעת ושני ליה כדשנין -</b> פירש רש"י דר' יהודה דשרי 'לכם לכל צרכיכם' הכי נמי שרי לכחול העין אף שאין בזה צורך רפואה אלא להגיה מאורו, ורבנן דאסרו מכשירין אסרו נמי בהא. ועי' שטמ"ק בשם הרא"ה שביאר היטב היאך דמו כוחל העין למסלק הבקעת שלא יתעשן הבית דלעיל.
מיהו בפי' הר"ח משמע דמפרש דהא דתלי כחילת העין בפלוגתת ר' יהודה ורבנן, היינו בפלוגתתם לענין דבר שאין מתכוין, וצ"ב.
<b>אמימר שרי למכחל עינא מנכרי בשבתא וכו' א"ל רב אשי לאמימר מאי דעתיך וכו' א"ל איכא רב זביד דקאי כותך ושניי ליה מסייע אין בו ממש:</b>
<b>סתירה בשיטת רב אשי ורב זביד:</b>
בסוגיין משמע דרב אשי ורב זביד פליגי על אמימר וסברי דמסייע שאינו יכול לעשות בעצמו יש בו ממש, והקשו תוס' שבת צג. (ד"ה אמר רב זביד) דבסוגיא התם סייעו רב אשי ורב זביד גופם לרבא דקאמר מסייע אין בו ממש. ותירצו תוס' דלאחר מעשה דאמימר דהכא חזרו והודו לדבריו, ועוד תירצו דודאי מודו דמסייע בעלמא אין בו ממש, אך סברי דהכא איכא למיסר משום שחיקת סממנים, ואמר להם דאין בו ממש אף לענין זה. וביאור הס"ד דמשום שחיקת סממנים אסרו טפי, נראה כדאמרינן בעלמא דחכמים עשו חיזוק לדבריהם יותר משל תורה. וראה עוד ט"ז (או"ח שכח. א., יו"ד קצח. כא.), וש"ך בנקודות הכסף (יו"ד שם).
והנה תוס' הנ"ל נקטו בפשיטות להשוות ענין מסייע דסוגיין לדהתם, וכן נקט רש"י כאן (ד"ה מסייע), ברם יעוי' חי' רעק"א (כאן ובשבת שם) שכתב לחלק בין הסוגיות. וראה עוד בהגהות ראמ"ה (שבת שם) שכתב לחלק באופן אחר. וע"ע שו"ת חכם צבי (סי' פ"ב).
<b>כל צרכי חולה עושין ע"י נכרי בשבת ואמר רב המנונא כל דבר שאין בו סכנה אומר לנכרי ועושה:</b>
<b>א] סיכום דיני חולה:</b>
הרמב"ן בתורת האדם (שער המיחוש) כתב: דחולה שיש בו סכנה כל צרכיו נעשין ע"י גדולי ישראל. אין בו סכנת נפש אלא סכנת איבר, מלאכות דאורייתא נעשין ע"י נוכרי ומלאכות דרבנן אפילו ע"י ישראל. אין בו סכנת איבר אלא חולי בעלמא כל צרכיו נעשין ע"י נוכרי בלבד. ואם אין לו אלא מיחוש בעלמא אין מתירין לו כלום.
וראה הרחבה בדינים אלו - ברי"ף ור"ן שבת פרק שמונה שרצים, טור ב"י ושו"ע (שכח. יז.), אגלי טל (טוחן סי' ל"ח), ביאור הלכה (שכח. לז. ד"ה וכן אם נפל), ועי' הערה 104 לרשב"א בשבת קכט.
ולענין עשיית צרכי חולה שאין בו סכנה ביו"ט, דלכאורה רפואה מיקרי דבר שאינו שוה לכל נפש - עי' בנשמת אדם (כלל צ"ה), ובאבני נזר (או"ח סי' שצ"ד).
<b>ב] בענין שביתת עבדו:</b>
כתבו הרשב"א והר"ן (שבת קכט.) דמותר לעשות דוקא ע"י נכרי, אבל לא ע"י עבדו ואפילו הוא ערל, דחייב אדם בשביתת עבדו אפילו הערל, ועכ"פ אסור במלאכות לצורך ישראל.
והנה בענין זה פליגי הרמב"ם וראב"ד (שבת כ. יד.), דדעת הרמב"ם שאינו מצווה על שביתת עבדים שלא מלו וטבלו וקבלו רק ז' מצות בני נח, אלא דינם כגר תושב. אך הראב"ד פליג דאם מלו וטבלו בני עונשין הן לעצמן כנשי ישראל, ולא עליהם הוצרכה התורה להזהיר, ועי' במגיד משנה שביאר שיטת הרמב"ם והוכיח כדבריו. וראה עוד ים של שלמה (פ"ד דיבמות סי' נ"ג), קרן אורה (יבמות מח: ד"ה הא מה), ושו"ת חת"ס (או"ח סי' ס"ב).
<b>אמימר שרא למכחל עינא ביו"ט שני של ראש השנה:</b>
<b>א] טעם ההיתר, ובענין איסור רפואה ביו"ט ראשון:</b>
פירש בן הרמב"ן כיון שיו"ט שני אינו אלא מדרבנן, וכחילת עין נמי אינה אלא משום שבות דגזירת שחיקת סממנים, וכיון שביו"ט ראשון שרי ע"י נכרי, ביו"ט שני הותר אף ע"י ישראל.
אולם השטמ"ק בשם הריטב"א פירש הטעם משום דכל החשש הוא דשחיקת סממנים, וביו"ט שרי לשחוק פלפלין ותבלין לצורך יו"ט כדאיתא לעיל יד., הלכך הגם שביו"ט ראשון החמירו כיון שאין בדבר שום סכנה, וגם אין ברור שמגיע ההנאה ביו"ט, ביו"ט שני מיהא הקילו.
והנה מבואר מדברי הראשונים הללו דביו"ט ראשון מיהא יש איסור של רפואה הגם שאין שייך כל כך חששא דשחיקת סממנים, והאבני נזר (או"ח סי' שצד-שצה) האריך לדון בזה, וכתב דאין להוכיח מסוגיין לאסור רפואה בעלמא ביו"ט אפילו אין בה מלאכה, דשאני מכחל עינא שיש בזה איסור משום צובע כדאיתא בשבת צה., מיהו במור וקציעה (סי' תצ"ו) הוכיח אכן מהכא דכל רפואה אסורה ביו"ט אפילו אין בה מלאכה. ובהערת המהדיר לשטמ"ק ציין עוד להגהות ראמ"ה (שבת קלד.), ושו"ת ציץ אליעזר (חלק ח' פט"ז), וראה עוד בהערה 241 לרשב"א הוצאת מוה"ק.
<b>ב] היתר דברים נוספים ביו"ט שני של גלויות:</b>
בגמ' לקמן מבואר דאמימר סבירא ליה כנהרדעי דשני ימים דראש השנה ב' קדושות הן, אך כתבו הראשונים (רי"ף, רא"ש, רשב"א, רא"ה) דאנן קי"ל לעיל ו. דלא כנהרדעי, אלא כרבא ורב אשי דסברי קדושה אחת הן, ומ"מ הלכתא כאמימר בשאר יו"ט שני של גלויות.
ונחלקו הראשונים האם יש למילף מדברי אמימר להתיר שאר דברים ביו"ט שני של גלויות: חי' הרא"ה נקט דה"ה כל הני דלעיל, לכבות בקעת, וכיבוי דליקה, וכיבוי הנר לצורך תשמיש דשרו מיהא ביו"ט שני כיון דשורת הדין דהלכה כר' יהודה דשרי לכל צרכיכם. ובשטמ"ק איתא שהרא"ה כתב כן בשם רבו הרמב"ן, וכן נקט הר"ן. [ועי' שו"ת רעק"א (סי' י"ז) שהקשה סתירה בדברי הר"ן, וביאר שיטתו]. אך מסברת בן הרמב"ן הנ"ל משמע דשרי רק מידי שהותר ביו"ט ראשון מיהא ע"י נכרי. וכ"כ חי' המאירי בשם חכמי התוס' דכל הנך דלעיל אסורין ביו"ט שני. והב"י (סי' תצ"ו) כתב דברור שכן גם דעת הטור שנקט דאין חילוק בין יו"ט ראשון לשני אלא לענין מת ולכחול העין בלבד.
והפר"ח (תצו. ב.) נקט להלכה בשם הראשונים להתיר כל הנך ביו"ט שני דגלויות. ועי' קרבן נתנאל (אות ג') שהשיג על סברת ההיתר, וכתב שרבו האוסרין על המתירין.
<b>והאמר רבא מת ביו"ט ראשון יתעסקו בו עממין ביו"ט שני יתעסקו בו ישראל וכו' -</b> הרחבה במימרא זו דרבא יעוי' בדברינו לעיל ריש דף ו.
<h4>רש"י</h4>
<b>ד"ה במנורה של חליות - וכשנפלה נפרדו חליותיה -</b> עי' בדברינו על תוס' ד"ה ובית הלל.
<b>ד"ה המסתפק - הנוטל ממנו ואוכל -</b> לכאורה במה שהוסיף רש"י 'ואוכל' אשמעינן דכיבוי אסור אף לצורך אוכל נפש [אי מיירי לענין יו"ט כדמשמע בדיבור הבא, אך בדיבור דלעיל משמע דלענין שבת איירי], ועי' בדברינו בגמ' ד"ה בעא מיניה. וע"ע בדברינו לקמן כג. (ד"ה רבא) בשיטת רש"י בענין זה. וראה עוד משמר הלוי (עמ' קי"א אות ג', ועמ' קי"ד אות ג').
<b>ד"ה קנבא - למחוט ראש הפתילה שנעשה פחם -</b> עי' בדברינו בגמ' ד"ה אמר רב.
<b>ד"ה לעשות מחיצה - בסדין -</b> עי' בדברינו בגמ' ד"ה אפשר לעשות.
<b>ד"ה כדי לחוס עליה - ואני שמעתי שהו"ל סותר ע"מ לבנות במקומו -</b> פי' דכיבוי הוה סתירה וקלקול, אלא כשמכבה הבקעת ע"מ לשוב להדליקה חשיב ע"מ לבנות במקומו, והוא לישנא קמא בסוגיא דשבת לא:, ועי"ש ברש"י ד"ה לעולם, ובתוס' ד"ה וסותר. ועי' ראש יוסף כאן.
<b>ד"ה איתיביה - וצורך י"ט הוא לכבותה שלא יצטרך לישב בשרב ובגשמים -</b> עי' בדברינו בגמ' ד"ה איתיביה.
<b>ד"ה מסייע אין בו ממש - והכי אמר במסכת שבת בהמצניע וכו' -</b> עי' בדברינו בגמ' ד"ה אמימר שרי.
<h4>תוס'</h4>
<b>ד"ה ומדליקין לו נר - מכאן משמע שצריך להזכיר בברכת עירובי תבשילין יהא שרי לבשולי ולאפויי ולאדלוקי:</b>
<b>א] מחלוקת ראשונים אי בעי עירוב להדלקת הנר:</b>
<b>א.</b> כדעת תוס' שצריך נקטו גם הרא"ש (סי' ט"ז), והרשב"א ור"ן בשם בעל הלכות. ויש לעיין לשיטה זו, דהנה דעת ר"ת בתוס' לעיל יז: (ד"ה אמר רבא) דבעינן עירוב לכל אחד במינו, דהיינו תבשיל לתבשיל ואפיית פת לפת, א"כ איזה עירוב עושה להדלקת הנר. ופירשו חי' הרא"ה ובן הרמב"ן כאן, והשטמ"ק (לעיל יז:) שההבערה לצורך הבישול ואפיה היא המתרת להדלקת הנר והויא עירוב בשבילו.
<b>ב.</b> הרשב"א והר"ן הביאו יש אומרים שא"צ להזכיר הדלקת הנר, אלא הכא נקטה הגמ' סדר צרכי השולחן ולכן הזכירה הדלקת הנר. והב"י (תקכז. יט.) דקדק גם מדברי הרי"ף והרמב"ם שלא הזכירו בסדר העירוב "הדלקת הנר" ש"מ שאינו צריך עירוב. וכן הביא חי' המאירי (לעיל יז:) בשם תוס' שדקדקו מדקתני הכא "מדליקין לו הנר" ולא קתני "נר אחד" כדקתני לעיל גבי פת וקדרה, ש"מ שהדלקת הנר שריא בלא עירוב ואפילו נרות הרבה. מיהו המאירי גופיה דחה דהלשון משמע שמדליקין לו נר אחד בלבד, [וכן דקדקו הרא"ש והר"ן משמעות לשון הירושלמי], ואדרבה מדהוצרך לנקוט הדלקת הנר ש"מ דצריך עירוב.
אלא דמ"מ נקט המאירי שא"צ לפרט בנוסח העירוב "הדלקת הנר", דאפיה ובישול כוללין כל הצריך. והמג"א נקט הכי גם בדעת הרי"ף והרמב"ם, דמה שהשמיטו 'הדלקת הנר' לפי שאין צריך להזכירו בהדיא אף דבעי עירוב. ועי' שער הציון (תרכז. עח.).
<b>ד.</b> ולמעשה מסיק הרשב"א דצריך להחמיר ולהזכיר הדלקת הנר. וכן פסק השו"ע (תקכז. יב.), מיהו כתב המשנה ברורה (סקל"ז) דדיעבד לכו"ע אין להחמיר לפי שנכלל ב"למעבד כל צרכנא". ועי' קרבן נתנאל (אות כ').
ומי שיודע שאין צריך לעשות מלאכה ביו"ט לצורך שבת אלא רק הדלקת הנר - כתב בספר שלמי תודה (יו"ט לד. א.) דהגרח"ק שליט"א שמע מהחזו"א זצ"ל שיעשה עירובי תבשילין בלא ברכה.
<b>ה.</b> והנה הכא חזינן מחלוקת ראשונים אי בעי עירוב להדלקת הנר, אמנם מצינו שנחלקו ראשונים בעצם הדבר אי בעי עירוב רק לצורכי הכנת הסעודה כאפיה ובישול, או גם לשאר מלאכות דצורכי אוכל נפש כהוצאה והבערה, וכן האם על ידי עירוב הותרו גם שאר מלאכות שלא לצורך סעודה - עי' בדברינו במתני' לעיל טו: ד"ה ועושה תבשיל (אות ג'), ולעיל טז: ד"ה ת"ר יו"ט (אות ב').
<b>ב]</b> מדברי תוס' מבואר שצריך לומר בשעת העירוב "בהדין יהא שרי לן" וכו', והאם אמירה זו מעכבת - עי' בדברינו במתני' לעיל טו: ד"ה ועושה תבשיל, אות ה'.
<b>ד"ה ובית הלל - וי"ל דהתם מיירי בשבת והכא מיירי בי"ט ולא החמירו חכמים הואיל ואין בנין בכלים -</b> בהגהות הרמ"ך על הרמב"ם (יו"ט ד. יג.) כתב שכן דעת הרמב"ם, ויישב בכך סתירת פסקיו, דלענין שבת פסק (שבת כו. א.) לאסור מנורה של חוליות, ולענין יו"ט התיר לזקוף מנורה. וראה עוד מגיד משנה (יו"ט שם), מג"א (תקיט. ד.), וראש יוסף (שבת מו.).
<b>א"נ י"ל דהתם מיירי שכולה של חליות ומפרקין אותה אברים אברים אבל הכא מיירי שאין חסר כאן רק להקימה קצת ואינה בעלת אברים דכולה מחוברת היא:</b>
<b>א.</b> כתירוץ זה נקט הר"י בתוס' שבת מו. (ד"נ דחוליות). ותוס' הרא"ש שם דקדק הכי מדקתני 'אין זוקפין' ולא קתני 'אין מחזירין'.
והנה משמע לכאורה שיטת תוס' בתירוץ זה דהעושה כלי מעיקרו דרך אומנות ומרכיב איבריו, אף ב"ה מודו דאיכא בנין בכלים מדאורייתא, וכן הוא שיטת תוס' בשבת עד: (ד"ה חביתא), וכן תוס' שם קב: (ד"ה האי מאן). ברם רש"י כאן כתב בד"ה "במנורה של חליות - וכשנפלה נפרדו חליותיה", ומבואר דמפרש דאף בשל חוליות שנפרדו לגמרי סברי ב"ה דאין בנין בכלים מן התורה, ואזיל בהא רש"י לשיטתו בשבת עד: [עי"ש תוס' ד"ה חביתא]. וראה עוד בדברינו לעיל יא: ד"ה תריסי חנויות.
<b>ב.</b> והנה על דרך שפירשנו כוונת תוס' דהכא כן פירש בחי' המאירי, אך מדברי תוס' חכמי איבר"א מבואר דהחזרת חוליות בעלמא לעולם חשיב בנין גרוע וליכא חיוב תורה של בנין בכלים, אלא דהתם דמיירי בשל חוליות כו"ע לא פליגי דאסור מדרבנן דמיחזי כבונה. ולפי"ז יש לכוין כן גם כוונת תוס' דהכא, ואף לפירוש השני אין איסור אלא מדרבנן, וכה"ג אף ב"ה מודים לאסור מדרבנן.
והרחבה בשיטת רש"י ותוס' ושאר ראשונים בענין בנין בכלים - יעוי' בספרנו 'איזהו מקומן' שבת קב: על תוס' ד"ה האי מאן.
<b>ג.</b> הראשונים (רשב"א לעיל י. ובשבת מו., ר"ן סו"פ כירה בשבת, בעל המאור ורמב"ן במלחמות ריש פרק הבונה בשבת) נקטו לישב שיטת הרי"ף שהשמיט הסוגיא דשבת מו. דבמנורה של חוליות אסור, דר' יוחנן וריש לקיש הם דסברי התם יש בנין בכלים, לפי דסברי דב"ש וב"ה הכא לא פליגי כלל אי יש בנין בכלים, אבל אנן קי"ל להלכה כסוגיין דפליגי בהא וסברי ב"ה אין בנין בכלים ואפילו במנורה דכולה של חוליות. וראה עוד בחי' בן הרמב"ן כאן שכלל לא גרס בגמ' "וב"ה סברי אין בנין בכלים ואין סתירה בכלים", עי' בדבריו.
<b>ד"ה והמסתפק - אינו ר"ל מפני שממהר כבויה וכו' אלא ה"ט הואיל דבאותה שעה שהוא מסתפק ממנה מכבה קצת ומכסה אורו וכו' ומכאן יש להתיר קנדיל"א של שעוה גדולה לחתוך למטה ממנה וכו' -</b> הרחבה במחלוקת הראשונים בזה ונפק"מ בפלוגתתם, יעוי' בדברינו בגמ' ד"ה הנותן שמן.
<b>ודוקא לחתוך אותה באור אבל בסכין אסור אליבא דכו"ע דאמר לקמן במתני' חותכה באור בפי שתי נרות -</b> עי' בדברינו במתני' לקמן לב. ד"ה ר' יהודה אומר, אות ב'.
<b>ד"ה קנבא שרי - פי' רש"י וכו' ולא נהירא וכו' לכ"נ דתרי חטויי יש וכו' -</b> עי' בדברינו בגמ' ד"ה אמר רב קנבא שרי.
<b>ד"ה אין מכבין - מכאן יש למחות את הנשים שרגילות להסיר הפתילה מתוך השמן כשהיא דולקת וכו' -</b> צ"ל דתיכף שמסירות הפתילה מכחיש האור מעט ואיכא כיבוי, דאל"כ הא הוי גרם כיבוי בעלמא דנקטו תוס' לעיל (ד"ה והמסתפק) שמותר ביו"ט.
ובחי' מנחת שלמה תמה מדוע לא למדו תוס' דבר זה מעובדא דשמעיה דרב ששת שנאמרה תחילה, ותירץ דמייתי מהכא לאסור אפילו אם חסים על השמן ורוצים להדליקו אח"כ.
<b>ומה שנהגו העולם להדליק הנר מי"ט לחברו ואין מדקדקין אם הוא לילה ולעיל פירשתי דהוי הכנה -</b> במסורת הש"ס (מהדו' עוז והדר) ציינו לתוס' לעיל ד"ה ומדליקין, אך יותר נראה דכוונת תוס' הכא לתוס' לעיל יז. (ד"ה מאי טעמא) שפירשו דאיכא הכנה מיו"ט לחבירו אף שכל יו"ט הוי ספק.
<b>ד"ה ההיא - וא"ת והא אנן פסקינן לקמן הלכה כר' יהודה וי"ל וכו' א"נ י"ל וכו' -</b> עי' בדברינו בגמ' מהו לכבות.
<b>אבל בדבר שאינו אלא לתשמיש בעלמא וכן שלא תתעשן הקדרה אסור -</b> משמע מדברי תוס' דרבנן פליגי אדר' יהודה אף בעישון הקדרה הגם דלכאורה הוי אוכל נפש ממש, ועי' בדברינו בגמ' ד"ה איתיביה.
<h3>דף כב:</h3>
<h4>גמ'</h4>
<b>והאמר רב חיננא בר כהנא מימות עזרא ואילך לא מצינו אלול מעובר -</b> עי' בדברינו לעיל ו. ד"ה הא אמר רב חיננא. וראה עוד תוס' שם ד"ה מימות עזרא, ובדברינו שם על תוס'.
<b>ת"ר ב"ש אומרים אין אופין פת עבה בפסח וב"ה מתירין וכמה פת עבה אר"ה טפח:</b>
<b>לענין הלכה במצה עבה טפח:</b>
השו"ע (תס. ה.) פסק דאין לעשות בפסח מצות עבות טפח. והשיג עליו המג"א (סק"ד) דכיון דמסקינן לקמן ד'פת עבה' היינו פת מרובה, ממילא אין מקור לאסור בפסח פת עבה ממש. וכן איתא בספר המכתם דמשמעות סוגיין דדבר פשוט הוא להתיר מצות עבות טפח.
אולם ביאור הלכה שם (ד"ה פת עבה) האריך להוכיח שלא כדברי המג"א, דהא כיון דהדרינן מהס"ד לפרש פת עבה ממש מכח קושיות רב יוסף דאין למילף מלחם הפנים, ש"מ דאדרבה שמא יש לאסור אף פחות מעובי טפח. וכסברא זו נקט הרשב"א דבסוגיין שמעינן דאסור לעשות פת עבה טפח אך לא נתפרש עד כמה שרי, וכל דעביד להו רקיקין שפיר דמי. וביאור הלכה הוכיח דכן סברי ראשונים נוספים (רש"י, מאירי, אור זרוע, ריטב"א בשם הרא"ה), עי"ש בהרחבה דעות הפוסקים בזה.
ובמשנה ברורה (סקי"ז) הביא מחלוקת זו אם פת עבה טפח מותרת, וכתב דמ"מ פחות מטפח אין לאסור דיעבד, אך יש לעיין בתוכה היטב אם נאפתה יפה ולא נתחמצה. וראה עוד חי' חת"ס, ושפ"א.
<b>מאי פת עבה פת מרובה ואמאי קרו ליה פת עבה משום דנפישא בלישה:</b>
<b>פירושי הראשונים:</b>
<b>א.</b> רש"י מפרש כפשוטו דלמסקנת הגמ' 'פת עבה' היינו פת מרובה, וטעם האיסור לב"ש משום דאסור לטרוח ביו"ט לצורך חול. וכן פירש הרע"ב במשניות.
ותמהו תוס' דהא לא דמי כלל ל'פיתין גריצין' דמתני' דהיינו פת גדולה, ולמאי אייתי הך סוגיא כאן. מיהו מדברי התוס' יו"ט משמע דהא דמשנינן דתנא דברייתא קרי ליה 'פת עבה' משום דנפישא בלישה, א"נ דהכי קרי לה באתריה, קאי גם על תנא דמתני', דכוונתו 'פיתין גריצין' נמי לפת מרובה. וכ"כ בחי' המאירי דלפי' רש"י כוונת משנתינו נמי דאין לשין עיסה מרובה כל כך שתהא ראויה לעשות ממנה פיתין גריצין וגדולים.
וע"ע מגיני שלמה, חי' הצל"ח, וחי' מנחת שלמה.
<b>ב.</b> ביאור פלוגתת ב"ש וב"ה למסקנא לפי' רש"י: דב"ה התירו פת מרובה לפי דאית להו כר"ש בן אלעזר (לעיל יז.) שמתיר למלאות התנור פת אף שאין צריך הכל לצורך יו"ט, הואיל והפת נאפית יפה כשהתנור מלא. [וכן פירשו תוס' פסחים לז. ד"ה ובית הלל]. וטעמא דב"ש אין לומר משום דאסרי ריבוי שיעורין ביו"ט, דהא מוכח במתני' לעיל כא: גבי להחם מים לרחיצת רגליו דאית להו היתר ריבוי בשיעורין [עי"ש תוס' ד"ה לא יחם], אלא משמע מדברי תוס' כאן דסברי כת"ק דר"ש בן אלעזר (לעיל יז.) דאסר גבי פת, וכדפי' רש"י התם כיון שכל פת צריכה אפיה ורדיה לעצמה.
והקשו תוס' והראשונים כיון דפלוגתת ב"ש וב"ה כפלוגתת ת"ק ורשב"א, אמאי לא הביאו הכא פלוגתא דהתם, וכן התם אמאי לא הביאו פלוגתת ב"ש וב"ה דהכא. ועוד קשה דהוה לברייתא לפרש דב"ה מתירין לרבות רק בתנור אחד. וראה מש"כ לישב מגיני שלמה ופני יהושע.
<b>ג.</b> הראשונים (תוס', תוס' ר"פ, רשב"א בשם תוס', ר"ן, וכ"מ מפי' ר"ח) פירשו על פי הירושלמי, דלעולם מיירי באופה כדי צרכו ליו"ט בלבד, ו'פת מרובה' הכוונה פת גדולה כדברי ב"ש במתני', וטעמא דב"ש שאסרו לאפות פת גדולה, לפי שאין טורח כ"כ בעשייתה יש לחוש שיעשה לצורך חול, לפיכך אתה מייגעו לעשות פיתים קטנים ומתוך הטורח אינו עושה אלא כדי צרכו.
וראה מרומי שדה בישוב דברי הירושלמי אליבא דפירוש רש"י.
<b>ד.</b> חי' הרא"ה, ובן הרמב"ן, וכן הרמב"ן במלחמות (פסחים לז.) פירשו נמי דבאופה רק כדי צרכו ליו"ט מיירי, אלא שפירשו 'פת מרובה' כפשוטו, כגון שיש לו אנשים הרבה וצריך לפת מרובה, ומ"מ משום איסור טירחה ביו"ט אסרו ב"ש לאפות הכל בבת אחת אלא אופה מעט מעט. והר"ן הביא בקצרה שני הפירושים.
<b>מאי אריא פסח אפילו בשאר יו"ט נמי אה"נ ותנא ביו"ט דפסח קאי -</b> עי' תוס' פסחים צט: ד"ה מאי.
<h4>מתני'</h4>
<b>מכבדין בית המטות וכו' וחכמים אוסרין:</b>
<b>ביאור המחלוקת, והאם ר"ג שרי רק 'בית המטות', ולענין הלכה:</b>
<b>א.</b> ר"ג וחכמים נחלקו אי שרי לכבד בית המטות משום חשש אשוויי גומות כדפירש רש"י. וכתב בעל המאור דמוכח מכאן להלכה כחכמים שאסור לכבד הבית, ומכבדות של תמרה שמכבדין בהן מוקצה הן, ואפילו ר' שמעון דס"ל דבר שאין מתכוין מותר, מודה הכא לאסור דהוי פסיק רישיה דאשוויי גומות. ומתוך כך השיג על הרי"ף בשבת (פרק כל הכלים) שמתיר כיבוד הבית.
והרמב"ן במלחמות דחה די"ל שחכמים דהכא היינו ר' יהודה, אבל הרי"ף פסק כר' שמעון דדבר שאין מתכוין מותר, וס"ל דלא הוי פסיק רישיה.
<b>ב.</b> והנה הרא"ש כתב דרבן גמליאל התיר לכבד רק בית המטות ולא כל הבית, ואף בית המטות התיר רק ביו"ט ולא בשבת, [ולדבריו תיבת 'ביום טוב' במתני' קאי גם ארישא דמכבדין בית המטות, ועי' תפארת ישראל ביכין אות ל']. אבל חי' הרא"ה ושטמ"ק כתבו דאורחא דמילתא נקט 'בית המטות' וה"ה דשרי לכבד כל הבית. וביאר המהדיר די"ל שהרא"ש לשיטתו דחכמים סברי כר' שמעון ואסרו משום דהוי פסיק רישיה, ועל כן פירש דר"ג שרי רק ביו"ט ובית המטות בלבד, אך הרא"ה אזיל לשיטתו שחכמים אוסרים משום דסברי כר' יהודה, ור"ג מתיר דס"ל כר' שמעון ולפיכך שרי לגמרי דלא הוי פסיק רישיה.
וכדעת הרא"ש נקטו גם הר"י מלוניל וחי' המאירי, ופירשו שר"ג התיר רק בין המטות מתוך שהוא מקום מועט ומתכבד בכל יום אין שם גומא, ומשום כבוד יו"ט לא גזרו אטו שאר קרקע. וכעי"ז פירשו הרע"ב במשניות ותפארת ישראל (יכין אות כ"ט), דר"ג שרי לכבד רק בין המטות דמתוך שהוא מקום מועט לא הוי פסיק רישיה שמשווה גומות. [ועי' חי' מנחת שלמה האם יש לפשוט מהכא דכיבוד כל הבית חשיב פסיק רישיה, דחשיב פס"ר אפילו בדבר שלא נעשה בפעם אחת אלא בהצטרפות הרבה פעמים].
<b>ג.</b> כדעת הרי"ף הנ"ל שהתיר להלכה כיבוד הבית, כן דעת הבה"ג שהובאה בתוס' שבת צה. (ד"ה האידנא) עפ"י הסוגיא שם, אבל הר"י בתוס' פליג והוכיח מסוגיא דכל הכלים לאסור, לפי שאף ר' שמעון דלא חייש לאינו מתכוין לא התיר אלא ריבוץ, אבל כיבוד לכו"ע אסור מפני שמזיז עפר ממקומו.
ולדעת הרי"ף שמתיר להלכה אף כיבוד הבית ולא חיישינן למזיז עפר שהוא מוקצה - כתב הר"ן משום דהוי טלטול מן הצד על ידי דבר אחר [עי' שבת מג:]. והר"ן בשבת צה. פירש טעם אחר בשם הרשב"א דחשיב כגרף של רעי.
וכשיטת הרי"ף ובה"ג כן נקטו להתיר הר"ח בשבת צה., רשב"א שם בשם ר"ה גאון, תוס' רי"ד שם, והראב"ד כאן בהשגותיו על בעל המאור. וכשיטת בעל המאור ותוס' שאסרו יעוי' ברשב"א שבת שם שדקדק הכי מדברי רש"י שם, וכן דעת הרמב"ם (שבת כא. ג.), עי"ש מגיד משנה.
והרחבה במחלוקת ראשונים זו, ולענין הלכה - יעוי' בספרנו 'איזהו מקומן' עמ"ס שבת לדף צה. על תוס' ד"ה והאידנא, וכן שם קכד: ד"ה אבל של תמרה.
<b>ועושין גדי מקולס בלילי פסחים וחכמים אוסרין:</b>
<b>א] איזה ר"ג אמר דין זה:</b>
פירש רש"י שהיו עושין גדי מקולס זכר למקדש. וכתב תפארת ישאל (יכין אות ל"ב) דהניחא אי נימא דהיה זה רבן גמליאל בתרא שהיה אחר החורבן, אך אי נימא שהיה ר"ג הזקן שחי בזמן הבית, צ"ל שאמר דין זה לבני חוץ לארץ.
<b>ב] חכמים אוסרין גדי או גם כבש:</b>
הרשב"א, הר"ן, וספר המכתם הביאו יש מפרשים שחכמים אוסרין דוקא גדי מקולס שאין לו אליה ונמצא דומה לפסח בצלייתו, אבל כבש מותר דיש לו אליה ונמצא שאין דומה לקרבן פסח שאלייתו קריבה למזבח ואינו נצלה עם אלייתו. ודחו הרשב"א והר"ן דבתוספתא משמע בהדיא שגם כבש אסור. וכן פסק המשנה ברורה (תעו. ב.).
<b>ג] חכמים אוסרין רק בלילה או גם ביום:</b>
לשון המשנה משמע שאסרו רק בלילי פסחים, וכן הוא לשון הרמב"ם (חמץ ומצה ח. יא.) "אסור לאכול שה צלוי כולו כאחד <b>בליל</b> זה". אמנם יעוי' חסדי דוד (תוספתא פ"ב הי"א) שהביא בזה מחלוקת הפוסקים, והוכיח מדברי התוספתא שם שחכמים גזרו בכל יום הראשון בין בלילה ובין ביום.
<h4>גמ'</h4>
<b>אמר רב אסי מחלוקת לגמר אבל להריח דברי הכל מותר:</b>
<b>א] סברת חכמים לס"ד:</b>
פירש רש"י דהשתא ס"ד דטעמא דרבנן דאסרי לאו משום דבעינן שוה לכל נפש, אלא משום דלקישוט כלים קמכוין. ותמהו תוס' חכמי איבר"א דלא מסתבר שרב אסי חולק על סתם תלמודא דכתובות ז. דטעמא דאסור לגמר משום שאינו שוה לכל נפש. ועל כן פירשו דגם השתא אסרי חכמים לגמר כלים משום שאינו שוה לכל נפש, אלא דס"ד דלהריח מודו דשרי לפי דחשיב שוה לכל נפש.
<b>ב] גימור כלים או הבית:</b>
רש"י מפרש ד'לגמר' דהכא היינו את הכלים, וכן איתא ברא"ש (סי' כ"ב) דלמסקנת הסוגיא לגמר את הכלים לכו"ע אסור, ומשמע דהוא הדין לגמר את הבית אסור וכל שכן הוא, וכן איתא ברי"ף בהדיא "לגמר הבית או הכלים לכו"ע אסור".
אבל הר"ח מפרש ד'לגמר' דהכא היינו לגמר הבית דוקא, ועל כן מסיק בפסק הלכה למסקנת הסוגיא דגימור כלים לא נתפרש אם אסור או מותר. [מיהו יש לעיין בדבריו דמשמע שלא גרס מסקנת הגמ' דמחלוקת להריח אבל לגמר לכו"ע אסור].
<b>ג]</b> בחי' מנחת שלמה דן הלא אינו נהנה מגוף הלבונה שע"ג גחלים אלא מעשנה, וא"כ אמאי לא חשיב העשן נולד. וכתב דצ"ל שלא גזרו איסור 'נולד' על העשן כיון שאין בו ממש.
<b>איבעיא להו מהו לעשן רב ירמיה בר אבא אמר רב אסור ושמואל אמר מותר:</b>
<b>פירושי הראשונים בביאור הבעיא:</b>
<b>א.</b> רש"י וחי' המאירי פירשו מהו לעשן פירות בעשן בשמים לקלוט טעם הבושם, ופליגי רב ושמואל אי תפנוק יתירא הוא ואין שוה לכל נפש, או דראוי אף לעניים אלא שאין מצוי להם דומיא דשחיטת צבי ביו"ט (כתובות ז.), ומשמע דפליגי אליבא דהלכתא כחכמים דאסרו אפילו להריח משום דלא חשיב שוה לכל נפש, אבל לעשן להשביח פירות דהוו אוכל נפש ממש פליגי אמוראי אי חשיב שוה לכל נפש.
וראה בחי' מנחת שלמה כאן הרחבה בגדר 'שוה לכל נפש', כגון האם יש לאסור המתבל מאכלו באופן שאין שאר בני אדם אוכלין, או העושה תבשיל שרוב בני אדם אינם אוכלין. וראה עוד הרחבה בגדרי 'שוה לכל נפש' בפסקי תשובות (תקיא. ב.).
<b>ב.</b> אולם מתוס' רי"ד משמע דאליבא דחכמים פשיטא דאסור גם לעשן פירות, ופירש דסברי כרבן גמליאל ופליגי אליביה, דהוא מתיר להריח ואסר לגמר הכלים משום דמיחזי כמתקן מנא, דרב אסר אף עישון פירות דהוי כמתקן פרי, ושמואל שרי דדוקא בכלי נאסר התיקון אבל בפירות כל תיקון שאתה עושה בהם מותר.
<b>ג.</b> הרי"ף פירש "מהו לעשן את הפירות כדי להכשירן לאכילה", ומשמע שעישון הפירות אינו להשביחן בתוספת טעם וריח כסוגיא דלעיל, אלא להכשירן לאכילה ממש ולמתקן דלולי העישון לא חזו לאכילה. וכן נראה מפי' ר"ח שכתב דהוי מכשירי אוכל נפש, וכ"כ הערוך (ערך עשן) בפירוש קמא. וכן נראה מדברי בן הרמב"ן, עי"ש בהערת המהדיר. והנה נראה שאין כוונת הרי"ף והר"ח כפשוטו דאיבעיא להו דין מכשירי אוכל נפש, דהא תליא בפלוגתת ר"י וחכמים (לקמן כח:), ועוד דהרי עוסק באוכל גופיה להתקינו לאכילה ומאי שנא מבישול ואפיה דשרי משום אוכל נפש, אלא נראה דאיבעיא כיון שהכשר המאכל ע"י עישון הוי דבר שאינו שוה לכל נפש, ולא דמי לבישול ואפיה שכן הוא אורח ארעא.
מיהו כתב הב"י (תקיא. ד.) דאף דלהרי"ף הבעיא הוי על עצם הכשרת הפירות לאכילה, באמת אין חילוק, ולהלכה דשרי עישון פירות ה"ה דשרי אם ראויין כבר לאכילה וע"י העישון משביחן יותר. ועי' מחצית השקל (סק"י).
<b>רב הונא אמר אסור מפני שמכבה א"ל רב נחמן ונימא מר מפני שמבעיר א"ל תחלתו מכבה וסופו מבעיר וכו':</b>
כתב מהרש"א דסוגיא זו מצי לאתויי אגופה דמתני' דסברי חכמים אסור להניח מוגמר להריח, ולכו"ע אסור לגמר הכלים, ונימא דטעם האיסור משום מכבה ומבעיר, ונפרש דין עשיה ע"ג חרס וע"ג גחלת. אלא דתלמודא מסדר דברי האמוראים על בעיא ד"מהו לעשן", משום שדברי רבא דקאמר לקמן "על גבי גחלת נמי מותר" קאי רק אעישון פירות דחשיב אוכל נפש כדעת שמואל. [היינו לפי' רש"י שם, אבל עדיין לא מיושב לדעת הראשונים המפרשים דרבא לקמן שרי לכו"ע משום דהוי כיבוי שסופו הבערה].
והנה מדברי מהרש"א מבואר שנקט דמילתא דרב יהודה בסמוך "ע"ג גחלת אסור ע"ג חרס מותר" קאי גם אגימור דמתני', אבל בחי' הרא"ה כתב דנראה שהיתר רב יהודה נאמר רק לענין עישון פירות שנראה קצת כאוכל נפש אבל לא לצורך להריח.
וראה עוד שפ"א, ושער הציון (תקיא. כח.).
<b>א"ל ר"נ ונימא מר מפני שמבעיר:</b>
<b>א.</b> צ"ב מה עדיף למינקט מבעיר ממכבה - עי' מש"כ חי' הרא"ה, ועי' שטמ"ק שפירש באופן אחר, וע"ע תולדות יעקב, וחי' מנחת שלמה.
<b>ב.</b> יש לעיין דילמא סבר רב הונא כמ"ד הבערה ללאו יצאת, וכתבו תוס' לקמן ריש כג. (ד"ה ע"ג חרס) דלדידיה מותרת הבערה שלא לצורך ביו"ט - עי' בדברינו על תוס' הנ"ל.
<b>א"ל תחלתו מכבה וסופו מבעיר:</b>
<b>צ"ע מדוע יש לאסור משום מבעיר, הא אמרינן (לעיל יב:) מתוך שהותרה הבערה לצורך הותרה נמי שלא לצורך:</b>
תירצו מהר"ם ופני יהושע (כג.) דבכתובות ז. מבואר דשרינן מטעם 'מתוך' רק היכא דאיכא צורך היום בדבר השוה לכל נפש, ועישון פירות אליבא דרב הואיל ואינו שוה לכל נפש מיקרי שלא לצורך כלל. [עי' תוס' לעיל יב. ד"ה ה"ג, ואף לשיטת רש"י שם דמן התורה שרי אף שאין צורך כלל, מדרבנן מיהא אסרו].
מיהו בדעת הרמב"ם (יו"ט ד. ו.) שהזכיר רק טעם ד'מכבה', פירש הלחם משנה משום דפסק דין 'מתוך' ולכך אין לאסור משום 'הבערה', וס"ל דאמוראי דסוגיין סברי כר' עקיבא (פסחים ה:) דלא אמרינן 'מתוך', וסברי נמי דאפילו בית הלל מודים בהבערה דלא אמרינן 'מתוך'.
וראה עוד אור שמח על הרמב"ם שם, וקרן אורה (שבת כב.).
<h4>רש"י</h4>
<b>ד"ה שכן מצינו - לחם הפנים יש לו פנים ואין פנים פחותין מטפח -</b> כן פי' רש"י גם בפסחים טז., והנה מקור דרשא זו היא במתני' מנחות צו. דדרשינן "לחם הפנים שיהו לו פנים", ותפארת ישראל במשניות שם אכן פירש דהיינו שאין פנים פחות מטפח, אולם רש"י גופיה פירש שם שיש לו דפנות או זויות, והתוס' יו"ט שם תמה עליו שסותר פירושו.
<b>ד"ה בזריזין - של בית גרמו שהיו אומנים וזריזים בדבר -</b> רש"י בפסחים לז. פירש ד'זריזים' היינו כהנים שבקיאין בשימורו שלא יחמיץ, וכן פירש ר"ח כאן שעשייתן ע"י כהנים שזריזין הן ואין מניחין אותו להחמיץ.
<b>ד"ה עצים יבשים - ומעצי לשכת העצים היו אופין ומבשלים כל צרכי מקדש -</b> במשמר הלוי (עמ' קי"א) תמה דאמנם תנן (שקלים פ"ז מ"ז) דתנאי בי"ד שיהו הכהנים נאותין במלח ובעצים [והובא במנחות כא:], אך היינו לאפות ולבשל אכילת הכהנים, ומה מקורו דרש"י דאפילו שאר צרכי המקדש כגון אפיית לחם הפנים היה מעצים אלו.
<b>ד"ה מתירין - כדאמרינן שהפת נאפה יפה כשהתנור מלא -</b> עי' בדברינו בגמ' ד"ה מאי פת עבה.
<b>ד"ה מקולס - כרעיו ובני מעיו תלויין חוצה לו בצדו כשצולהו וכו' ומקולס לשון גבור שכלי זיינו תלויין לו בצדו כדמתרגמינן וכובע נחשת וקולסא דנחשא -</b> כן פי' רש"י גם בברכות יט. ופסחים נג., אך ציין גליון הש"ס לרש"י פסחים עד. (ד"ה מקולס) שפירש "תולין <b>למעלה בראשו</b> ונראים ככובע נחשת על ראש גבור", וכן העיר התוס' יו"ט (פסחים פ"ז מ"א), עי' בדבריו. וע"ע מה שציינו בספר המפתח על הרמב"ם (קרבן פסח ח. י.).
והנה לפירש"י 'מקולס' הוא לשון 'גבור', אבל הרמב"ם בפי' המשנה כאן פירש "מקולס כלומר <b>מכובד</b>, שהיה ראשו על כרעיו ועל קרבו כמו כבש הפסח שהיה נאכל בירושלים".
<b>ד"ה מחלוקת לגמר - והשתא למאי דקאמר ר"א לא הוי טעמא דרבנן משום דבר השוה לכל נפש וכו' אלא משום דלקשוט כלים הוא מכוין -</b> עי' בדברינו בגמ' ד"ה אמר רב אסי, אות א'.
<h4>תוס'</h4>
<b>ד"ה דנפישא - פירש רש"י וכו' ולא נהירא וכו' לכן נראה לי וכו' -</b> הרחבה בענין זה יעוי' בדברינו בגמ' ד"ה מאי פת עבה.
<b>ובין גריצין ובין רקיקין היינו כדי צרכו בלבד -</b> ר"ל דנידון הסוגיא הוא באופה כדי צרכו, ולאפוקי מפי' רש"י דמיירי בפת מרובה יותר מכדי צרכו, אבל לעולם באופה רקיקין שרי אף לרבות בתנור אחד, כדברי ר"ש בן אלעזר לעיל יז. שמתוך כך הפת נאפית יפה - עי' מהרש"א ומהר"ם שיף.
<h3>דף כג.</h3>
<h4>גמ'</h4>
<b>א"ר יהודה על גבי גחלת אסור על גבי חרס מותר:</b>
<b>פירושי הראשונים מדוע ע"ג חרס מותר:</b>
<b>א.</b> רש"י, הר"י מלוניל, וחי' המאירי פירשו דעל גבי חרס ליכא כיבוי גחלים, והבערה שרי דהוי כלאחר יד ובשינוי דליכא איסורא דאורייתא, וצ"ל דאף דאיכא איסור דרבנן לא אסרו לצורך אוכל נפש ושמחת יו"ט.
<b>ב.</b> הר"י בתוס' (ד"ה על גבי) פירש דסבר רב יהודה הבערה שלא לצורך מותרת ביו"ט אף שאינו שוה לכל נפש, וראה בדברינו על תוס' דשתי סברות איכא להתיר הבערה שלא לצורך, ויש נפק"מ ביניהם.
<b>ג.</b> תוס' רי"ד פירש דמותר לעשן ע"ג חרס משום שאינו עושה כלל כיבוי והבערה, אלא מיירי דמגמר הכלי חרס בבשמים מבעוד יום, וביו"ט ממלא אותו בפירות ומתעשנים שם וקולטים הריח, והוי דומיא דערדסקאות של ברזל דלעיל. ורבה אתי לפלוגי משום דמוליד ריח בפירות [ולא כפירש"י דמוליד ריח בחרס], וס"ל דהולדת ריח אף שלא ע"י מלאכה אסורה.
<b>ד.</b> חי' הרא"ה ושטמ"ק פירשו דעל גבי חרס מותר דליכא הבערה ממש, שאין האור נאחז בבשמים אלא הן כלין מאליהן.
<b>ורבה אמר על גבי חרס נמי אסור משום דקא מוליד ריחא:</b>
<b>פירושי הראשונים במה הוא מוליד ריח:</b>
<b>א.</b> רש"י פירש דמוליד ריח בחרס, אבל תוס' רי"ד, חי' הרא"ה, ושטמ"ק פירשו שמוליד ריח בפירות. וסברות מחלוקתם: דהראשונים אית להו כסברת הרמב"ן במלחמות והר"ן דכל שכוונתו להכשר המאכל ולא לריח אין איסור משום 'מוליד', והכא הרי אין מתכוין ליתן ריח בחרס, [ובענין אין מתכוין להוליד ריח יעוי' בדיבור הסמוך, אות ב']. ורש"י שלא ניחא ליה לפרש דמוליד ריח בפירות יתכן דס"ל שבאוכל נפש לא גזרו מוליד. עוד אפשר דס"ל דדוקא מוליד ריח בכלים ובגדים אסרו דהוי דבר המתקיים, ולא באוכלין שסופן ליאכל או ליפסד.
ובשו"ת חכם צבי (סי' צ"ב) נקט אכן דבאוכלין ומשקין אין משום מוליד ריח, והוכיח הכי מדברי רש"י שבת קלט:, אך אין כן דעת הט"ז (תקיא. ח.) ומג"א (סקי"א), וע"ע שער המלך (יו"ט ד. ו.) שדחה פירוש זה ברש"י, ונקט כסברא קמייתא.
<b>ב.</b> והנה הרא"ה ושטמ"ק פירשו בסברא הנ"ל דעת רב יהודה המתיר, דלא פליג על עצם איסור מוליד ריח, אלא דס"ל שאין מוליד ריח בפירות. ולדעת רש"י יש לעיין אי רב יהודה לית ליה איסור מוליד ריח, או דס"ל כסברת הרמב"ן הנ"ל דכיון שאין מתכוין שרי.
<b>ג.</b> חי' המאירי מפרש ד'מוליד ריח' היינו הריח גופו הנולד ויוצא מן הבשמים, דאע"ג דאמרינן בסמוך לענין עצי בשמים המוללן דריחא איתא ואוסופי הוא דקמוסיף, הכא הריח לא היה מורגש כלל קודם ועתה יוצא הוא ע"י האור והוי מוליד.
<b>ע"ג חרס נמי אסור משום דקא מוליד ריחא וכו' סחופי כסא אשיראי ביומא טבא אסור מ"ט משום דקמוליד ריחא:</b>
<b>א] איסור 'מוליד' בשאר דברים:</b>
איסור 'מוליד' בשבת ויו"ט לא נאמר רק לענין הולדת ריח, דמצינו לקמן לג: איסור 'מוליד' גבי הוצאת אור, וכן בשבת נא: גבי ריסוק שלג וברד, [היינו לפי' רש"י שם, אך בראשונים שם יש פירושים אחרים בטעם האיסור]. וראה בדברינו במתני' לקמן לג. (ד"ה אין מוציאין) בטעם וגדר איסור הוצאת אור ביו"ט. וראה עוד שמירת שבת כהלכתה (פכ"ב הע' קנ"ט) דאיכא ה' אופנים באיסור מוליד.
<b>ב] מוליד ריח באין מתכוין:</b>
הט"ז (תקיא. ח.) הביא שמהרי"ל אסר להניח אתרוג על סרבל ביו"ט לפי שמוליד ריח בבגד, ומהרש"ל פליג דלא נאסר אלא במתכוין לגמר, וראיה מדנקט הכא "סחופי כסא <b>אשיראי</b>" שדוקא בגד חשוב דרך שמגמרין אותו, אבל בגד בעלמא שאין מכוין לגמר שרי דלא שייך לומר פסיק רישיה אלא במלאכה גמורה.
ובשער המלך (יו"ט ד. ג.) תמה על הט"ז מדברי רש"י דטעמיה דרבה שאסר ע"ג חרס משום דמוליד ריח בחרס, אלמא דאפילו אינו מתכוין אסור. וכתב לחלק דשאני חרס דמ"מ מתכוין בעישון ליתן ריח בפירות.
<b>ג] מוליד ריח במים, ובגוף האדם, ובאוכלין ומשקין:</b>
הט"ז (סוס"י תקי"א) אסר ליתן ביו"ט שמן המריח במים שנוטלים ידי הכהנים, משום שמוליד ריח במים ובידי הכהנים, ושמעינן מינה דאיסור מוליד ריח שייך בין במים ובין בגוף האדם. אבל החכם צבי (סי' צ"ב) הוכיח מפירש"י בסמוך גבי 'מוללו ומריח בו' דמולל עצי בשמים בין אצבעותיו, ש"מ דאין איסור להוליד ריח בגוף האדם. וכ"כ הבאר היטב בשם שו"ת גינת ורדים (או"ח סי' ג') שבידים אין כלל איסור מוליד ריח, אך נקט דחיישינן מיהא להולדת ריח במים.
אמנם כתב הבאר היטב שדעת האליה רבה וחכם צבי הנ"ל דאפילו במים לא נחשב מוליד ריח, כיון שאין השמן מוליד ריח במים, אלא השמן עצמו הוא הנותן ריח. ועי' פמ"ג (במשב"ז סק"ח), ובמשנה ברורה (קכח. כג.)
ולענין נתינת בושם על גוף האדם הגורם שיוולד ריח גם בבגדים - עי' משנה ברורה מהדו' 'דרשו' (הע' 23 לסי' תקי"א) בשם פוסקי זמנינו. וראה שם (הע' 26) לענין נתינת סבון באסלה, שמטרת הולדת הריח רק להעביר ריח רע, וראה עוד ארחות שבת (ח"א פט"ו הע' צ"ה).
ולענין הולדת ריח באוכלין ומשקין - עי' בדברינו לעיל ד"ה ורבה אמר.
<b>ומ"ש ממוללו ומריח בו וכו' התם ריחא מיהא איתא ואוסופי הוא דקא מוסיף:</b>
<b>להוסיף ריח בבגד:</b>
כתב המג"א (תקיא. יא.) דאין להוכיח מכאן שבגד המריח כבר מותר ליתן עליו בשמים לתוספת ריח, דשאני גבי עצי בשמים שכל הריח כבר נמצא אלא שבמלילתו יוצא הריח לחוץ, משא"כ בבגד שמ"מ מוסיף ריח חדש. וכתב דלפי"ז אתרוג שהיה מונח מערב יו"ט על הבגד, מותר להחזירו ביו"ט, דאינו מוסיף ריח יותר בשביל החזרתו.
מיהו בשו"ע הגר"ז (תקיא. ז.) כתב שלהוסיף מאותו מין בושם מותר, אבל להניח מין אחר אסור לפי שמוליד ריח חדש. והמשנה ברורה (סקכ"ו) הביא דברי המג"א.
<b>רבא אמר ע"ג גחלת נמי מותר מידי דהוה אבשרא דגומרי:</b>
<b>פירושי הראשונים בביאור סברתו:</b>
<b>א.</b> רש"י פירש דרבא סבר כשמואל דעישון פירות חשיב שוה לכל נפש, הלכך שרי כיבוי והבערה ואולודי ריחא מידי דהוה אבשרא דגומרי דאיכא כל הני ושרי. וכן איתא בתוס' (סוף ד"ה על גבי), וכן פירשו הרשב"א, חי' הרא"ה, וחי' המאירי.
ותמה הרשב"א דהוה ליה לרבא לומר בקצרה "הלכה כשמואל", ומה הוסיף במאי דקאמר "מידי דהוי אבשרא דגומרי". וראה רמב"ן במלחמות שהוסיף בתמיה. אמנם מפי' רש"י משמע דמייתי מ'בשרא אגומרי' לראיה דאף דעביד כל כך איסורי דהיינו כיבוי, הבערה, ואולודי ריחא, שרי לצורך אוכל נפש. וכעי"ז תירץ השטמ"ק דאי הוה אמר "הלכה כשמואל" הו"א דשרי רק על גבי חרס דלא עביד מיהא כיבוי, קמ"ל דשרי אף ע"ג גחלת של עץ מידי דהוה אבשרא דגומרי, עי' בדבריו.
ובחי' הרא"ה פירש עפ"י סברתו (לעיל כב.) דכיבוי בקעת אסור לפי שאין הכיבוי מסייע לאוכל נפש, קמ"ל הכא דשרי דאף שאין נהנה מגוף מלאכת הכיבוי מ"מ נהנה בשעה שהמלאכה נעשית דומיא דבשרא דגומרי, משא"כ כיבוי בקעת שאין ההנאה בשעת הכיבוי אלא אחריו. וראה עוד שמחת יו"ט.
<b>ב.</b> הרמב"ן במלחמות, וכן חי' בן הרמב"ן בשם אביו, והר"ן מפרשים דרבא סבר כר"י בר אבא אמר רב דעישון פירות לא חשיב שוה לכל נפש, ואפילו הכי התיר לעשן אף על גבי גחלת, משום דס"ל דלא חשיב מכבה כיון שסופו לחזור ולהבעיר, והיינו דקאמר "מידי דהוה אבשרא דגומרי" דהא נמי לא חשיב צורך אוכל נפש [שהרי אפשר לצלות סמוך לגחלים ולא על גבן], ומ"מ שרי דהוי כיבוי שסופו הבערה, וכיון דכיבוי אין כאן גם הבערה אין כאן, ומוליד ריח נמי ליכא כיון שאינו מכוין להריח אלא להכשר אוכלין.
והגהות טל תורה תמה על סברתם, נהי דכיון דלא חשיב כיבוי הגחלים ממילא לא חשיב הבערה, אבל האיכא הבערת הבשמים כדפי' רש"י (סוף כב:), וציין לאליה רבה (תקיא. ו.) שעמד בזה.
<b>ג.</b> פירוש הרמב"ן והר"ן הנ"ל הוא עפ"י גירסת הרי"ף בסוגיא דשבת קלד. "התם ליכא כיבוי הכא איכא כיבוי", ודלא כגירסת רש"י שם - עי' בדברינו לעיל כב. ד"ה בעא מיניה אבא בר מרתא.
והנה הרמב"ן והר"ן הבינו לדעת הרי"ף דכיבוי מותר לצורך אוכל נפש, אלא שעישון פירות ובשרא אגומרי לא חשיב אוכל נפש, אולם המאירי (כאן ולעיל כב.) פירש עפ"י גירסת הרי"ף דכיבוי בידים אסור אפילו לצורך אוכל נפש, משום שמהות 'כיבוי' הוא רק מניעת הפסד ולא פעולה חיובית לצורך אוכל נפש, וטעם דשרי כיבוי בבשרא אגומרי ועישון פירות משום שאינו מכבה בידים אלא אדרבה צריך לגחלים והכיבוי בא מאליו על כרחינו.
ויסוד סברא זו דכיבוי אסור לצורך אוכל נפש איתא בחי' הרא"ה הנ"ל, וכן נקטו בדעת הרי"ף ביאור הגר"א (תקז. ד.) והראש יוסף כאן. וראה בראש יוסף וכן במרכבת המשנה ומעשה רקח (יו"ט ד. ב.) שפירשו הכי גם בדעת הרמב"ם שם. וראה עוד בדברינו לעיל כב. ד"ה בעא מיניה, וד"ה איתיביה.
<b>מאי קטורא אי קטורא בידי מעשה אומן הוא:</b>
<b>גירסות הראשונים ופירושיהם:</b>
<b>א.</b> גירסת הרי"ף "קיטורי בי ידיה", כלומר בתי ידים של חלוקי הנשים כפי' רש"י. ו'קיטורא' פירש רש"י לשון 'קשר', וביאר רש"י (בסוגיין, וכן במו"ק י: בפי' שני) שמקמטין ומכווצין אותן. וכן פירשו הרא"ש והר"ן כאן שעושין בתי זרועות של הנשים סמוך ליד קמטין קמטין. וצ"ל דקרי ליה 'קטורא' לפי שדומה לקשר.
והב"ח (תקיט. ה.) גרס בדברי רש"י "<b>שמקשרין</b> אותן", ופירש דהיינו שעושין קשר ממש, ואף דלא הוי קשר של קיימא הואיל והוי מעשה אומן אסור. וכן מדברי הרמב"ם (יו"ט ח. יד.) שכתב "אין עושין קשרי בית הידים" משמע דהיינו קשר ממש, מיהו הגהות מיימוני נקט בדעת הרמב"ם כפירוש דלעיל דהיינו מקמטין ומכווצין. ובחי' המאירי כתב שני הפירושים בזה.
<b>ב.</b> רש"י בפי' קמא במו"ק י: פירש "שהיו נוטלין כלים חלוקין והיו מחליקין עליהן בית יד של חלוקיהם".
<b>ג.</b> תוס' מו"ק שם גרסי "קטורי בירי" [ברי"ש], ופירשו דהוי מענין 'בירית טהורה' דשבת סג:, ולפי"ז נראה דהיינו נמי קשר ממש, עי' בסוגיא דשבת שם.
<b>ד.</b> הרי"ף הביא יש מפרשים שהוא עישון בית הידים, ולפירוש זה הוא מלשון קיטור ועשן. וכ"כ הערוך (ערך קטר, ב') בפירוש קמא.
<b>שלחו ליה אלמלא תודוס אתה גוזרנו עליך נדוי -</b> צ"ע וכי משוא פנים יש בדבר, וי"ל דכשתקנו רבנן נידוי לא תקנו אלא לאדם פחות וחשוד, ולאדם מעולה לא תקנו זה הגזירה - חי' מהר"י אבוהב ומהר"ם גלאנטי. וע"ע בספר ברכת אברהם.
ומעלתו של תודוס איש רומי פירש רש"י שהיה "חכם גדול ונכבד", וביאר חי' חת"ס שהוא כנגד שתי הלשונות דהגמ' בפסחים נג: שהיה גברא רבה, וגם מטיל מלאי בכיסן של תלמידי חכמים, ומשום כך לא נידוהו.
<h4>מתני'</h4>
<b>פרתו יוצאה ברצועה שבין קרניה:</b>
<b>שביתת בהמתו ביום טוב:</b>
הרמ"א (רמו. ג.) פסק שביו"ט אין חיוב שביתת בהמתו. וביאר המשנה ברורה (סקי"ט) דקרא "למען ינוח שורך וחמורך" בשבת כתיב. וכתב שער הציון (כ"ב) בשם תוספת שבת, דלשיטה זו לא הוקשו יו"ט ושבת אלא לענין מלאכות, והוא עפ"י דברי תוס' כאן (ד"ה ע"ג חרס) דלא נאסרו ביו"ט אלא 'מלאכות' ולא איסורין שנאמרו בשבת בלאו ועשה.
והתוס' יו"ט סייע לכך ממשנתינו שכתבה רק גבי מקרדין את הבהמה <b>ביו"ט</b>, משמע דרישא דלא קתני 'ביו"ט' בשבת איירי, דביו"ט אין איסור שביתת בהמתו. ועי' שער המלך (יו"ט ה. ב.) שדחה ראיה זו. והקובץ שיעורים (נ"ז) דקדק מפירוש רש"י שכתב "פרתו יוצאה - <b>בשבת</b>" ש"מ דביו"ט לא נאסר, וכבר דייק הכי הב"י (סי' תקכ"ב). אך צ"ע דמפי' רש"י בחגיגה יז: מוכח דתחומין ביו"ט אסור מדאורייתא אף שאינו מכלל ה'מלאכות', וראה שלמי תודה (יו"ט סי' כ"ה) בכמה אופנים לישב שיטת רש"י.
מיהו הביא המשנה ברורה (שם) שמהרש"ל (ביש"ש פ"ה דביצה סי' ו') חולק וס"ל שיו"ט ושבת שוין בזה, ואף הב"י מצדד לאסור ביו"ט, וכן מסיק ביאור הגר"א. וראה במנחת חינוך (רצח. ג.) שהביא דעות הפוסקים בזה. וראה עוד אפיקי ים (ח"ב ד. ח. ד"ה אולם), ראש יוסף ושפ"א כאן, ובהרחבה בבנין שלמה (ח"א סי' ט"ז), בית הלוי (ח"א סי' ט"ז), ובשדי חמד (מערכת התי"ו כלל ס'). וראה עוד הרחבה בדברינו על תוס' כאן ד"ה על גבי חרס.
<b>ומקרדין את הבהמה ביו"ט וכו' ר' יהודה אומר אין מקרדין:</b>
<b>א]</b> צ"ע דבגמ' מבואר דפלוגתת ר"א בן עזריה ור' יהודה היא לענין איסור חבלה בדבר שאין מתכוין, וא"כ דבר זה שוה בשבת וביו"ט, ואמאי נקט ראב"ע דמקרדין הבהמה ביו"ט. ויתכן לפי שמלבד איסור חבלה איכא נמי איסור טירחא, לפיכך לא הקל ראב"ע אלא ביו"ט. ועוד י"ל דנקט 'ביו"ט' לגלויי ארישא דפרתו יוצאה ברצועה שבין קרניה מיירי לענין שבת כמבואר בדיבור דלעיל. ושו"מ שעמדו בשאלה זו האחרונים (חי' הצל"ח, שפ"א, תולדות יעקב, חי' מנחת שלמה), עי' בדבריהם.
<b>ב]</b> יש לעיין אמאי אסר ר' יהודה קירוד, הלא למפרשים שעשיית חבורה אסורה משום נטילת נשמה [עי' בדברינו לקמן ד"ה ת"ר איזהו קרוד, אות ב'], נימא מתוך שהותרה לצורך שחיטה הותרה אף שלא לצורך כדאיתא לעיל יב., ולשיטת רש"י שם אמרינן הכי אפילו דליכא צורך כלל, ולשיטת תוס' אמרינן מיהא בדאיכא צורך קצת, והכא האיכא צורך רפואת הבהמה.
ולכאורה חזינן מהכא דלא אמרינן 'מתוך' לצורך בהמה, דהא אפילו היתר אוכל נפש לא אמרינן לצורך בהמה, לבד מר' עקיבא דאית ליה (לעיל כ:) נפש בהמה במשמע. עוד י"ל כיון שיכול לעשות בחול לא חשיב אפילו צורך קצת. ועוד י"ל ד'מתוך' אמרינן היכי שצריך לעצם המלאכה, אבל הכא אינו צריך למלאכת החבלה אלא לקירוד הבהמה וחבלה ממילא אתיא.
<b>ג]</b> יש לעיין איך שרי ר"א בן עזריה קירוד הבהמה והלא הוי בורר בהסרת הכינים מן הבהמה. מיהו בשמירת שבת כהלכתה (פ"ג הע' ז') כתב בשם הגרשז"א שניקוי דבר שדרכו להתלכלך ורגילין לנקותו תדיר חשיב כפעולת 'ניקוי' החפצא ולא כברירת דבר מדבר, ולכן מותר לשטוף כלים, ולהסיר פסולת מן הגוף, ולפלות כינים מבגדים ושערות. וכן בקובץ תשובות להגריש"א (ח"א סי' כ"ז) כתב להתיר מהאי טעמא הסרת שיירי מאכל מן הזקן דנחשב כפעולת ניקוי ולא כברירה.
<b>ושוחקין את הפלפלין ברחים שלהן:</b>
<b>סברת חכמים דפליגי וטעמם:</b>
<b>א.</b> הנה חכמים פליגי ואסרו שחיקת הפלפלין, וכתבו תוס' לעיל יד. (ד"ה איכא) דאף דקי"ל התם כשמואל דכל הנידוכין ביו"ט נידוכין כדרכן לבר ממלח דבעי אצלויי, מ"מ אסור לחכמים לשחוק פלפלים ברחים שלהן משום דמיחזי כעובדא דחול, אבל במדוך של אבן מותר לדוכן בלא שינוי.
<b>ב.</b> טעם האיסור ברחים שלהן - מדברי תוס' הנ"ל משמע משום שדרך לטחון בהן הרבה לימים רבים והוה עובדין דחול. והר"י מלוניל פירש דפלפלין ברחים שלהן הוא דרך אומנות גדולה ואין נוהגין כן אלא המלכים, לפיכך אסרי רבנן מפני הטורח, אלא ידוך אותן במדוך של אבן כרוב אנשי העולם. ובחי' המאירי הביא שני הפירושים. והב"ח (סוס"י תק"ד) כתב בשם המרדכי טעם האיסור דהוי כמבכיר, כלומר דאמרינן לקמן ע"ב דרחים של פלפלין יש כעין כברה בתוכו והוי כמעביר בכברה. והביא דבריו המג"א (סק"ג).
והנה מדברי הראשונים הנ"ל מבואר דהאיסור הוא מדרבנן גרידא, וכן פסק השו"ע (תקד. א.), אולם הביא ביאור הלכה שם שהרמב"ן ורשב"א (שבת קמא.) והאו"ז בשם ר"ת נקטו דפלפלין ברחים שלהן הוי טוחן גמור דאורייתא, עי' בדבריו.
<b>ר"י אומר אין מקרדין את הבהמה ביו"ט מפני שעושה חבורה אבל מקרצפין:</b>
<b>איך שרי לטרוח עבור בהמה:</b>
כן הקשו תוס' שבת נג. ד"ה מהו (ציון גלהש"ס) איך שרי לטרוח לקרצף הבהמה, ותירצו דהתירו משום שיש לה צער ביותר, א"נ התירו רק ביו"ט ולא בשבת. מיהו בחי' הרא"ה כאן הבין דקירוד וקרצוף הבהמה הוא לתענוג, ומתוך כך הניח בתמיה היאך שרי.
והנה בשטמ"ק מצינו חידוש, דנקט דשרי טירחא לצורך בהמה רק אליבא דר' עקיבא דס"ל (ריש כא:) אפילו נפש בהמה משמע, אבל לר"י הגלילי דס"ל 'לכם ולא לכלבים' אסור קרצוף. ותמה ביאור הלכה (סי' תקכ"ג) א"כ למה לגמ' לדחוק טעם האוסרין קרצוף משום דגזרו קרצוף אטו קירוד, לימא דסברי כר"י הגלילי. וכן מוכח מדברי הרמב"ם הטור ושו"ע דאף שפסקו כר"י הגלילי מ"מ פסקו הכא להתיר קרצוף, ובעל כרחך דלכו"ע שרי משום צער בעלי חיים וכדברי תוס' בשבת הנ"ל.
<h4>גמ'</h4>
<b>למימרא דר"א בן עזריה חדא פרה הויא ליה -</b> צ"ע מה מקשה הא פירש רש"י (פר' וישלח עה"פ ויהי לי שור וחמור) שדרך ארץ לומר על שוורים הרבה שור - עי' פי' עיון יעקב על ע"י בשבת נד:, וע"ע בן יהוידע שם.
תנא לא שלו היתה אלא של שכנתו היתה ומתוך שלא מיחה בה נקראת על שמו:
א. יפה עינים (שבת נד:) הביא דבירושלמי איכא מ"ד דאשתו היתה, וקרבן העדה פירש כוונתו דהפרה היתה של אשתו, והפני משה פירש דאשתו היתה מהלכת ברצועה על ראשה שלא ברצון חכמים, וכינו אותה 'עגלה' על שם "לולא חרשתם בעגלתי". וראה מלאכת שלמה במשניות סוף פ"ה דשבת, וגאון יעקב על ע"י שבת שם.
ב. עוד איתא בירושלמי דאף הוא הושחרו שיניו מפני צומותיו. ופירש המאירי (שבת שם) שחזר בו, ודלא כבבלי שלא מיחה בה.
<b>ג.</b> שמחת יו"ט כאן הקשה אמאי קרי לה המשנה פרתו דר"א בן עזריה אף דהיתה של שכנתו, ועוד אמאי באמת לא מיחה בה. ופירש דראב"ע באמת היה מתיר, אלא שבבהמות שלו לא רצה לעבור על דברי חבריו, אבל בשכנתו מיהא לא מיחה כיון דלדידיה שרי.
של שכנתו היתה ומתוך שלא מיחה בה נקראת על שמו:
האם נשים מצוות על שביתת בהמתן:
תוס' רעק"א וראש יוסף (שבת נא:) וכן הפמ"ג (במשב"ז שה. א.) נסתפקו בזה כיון דהוי מצות עשה שהזמן גרמא, דשמא היקש דזכירה לשמירה נאמר רק לענין קידוש. וציין רעק"א לר"ן פרק כל כתבי שנקט דלכל מילי דשבת שוין נשים לאנשים.
ובהערה לרעק"א שם, ומנחת חינוך (לט. ח.), ותפארת ישראל (פ"ה דשבת בועז אות ב') כתבו לפשוט מהכא שנשים מצוות בשביתת בהמתן, דדוחק לומר שמדרבנן בעלמא היתה אסורה, עי' הרחבה בבועז הנ"ל.
וראה עוד עמודי אור (סי' ט'), בנין שלמה (ח"ב או"ח סי' כ"א), קצות השלחן (בדרך השלחן קיח. א.), הגהות ר"א גוטמאכר שבת נד:, ובהגהות וחידושים במשניות פ"ה דשבת בשם תפארת ירושלים, תפארת יעקב, ורש"ש.
ת"ר איזהו קרוד ואיזהו קרצוף קרוד קטנים ועושין חבורה קרצוף גדולים ואין עושין חבורה:
א] על מה קאי 'קטנים וגדולים':
רש"י במתני' פירש דקטנים וגדולים קאי אמגררת האם שיניה דקות או גסות. והר"ח וכן בערוך (ערך גרד בפי' שני) פירשו דקאי על כינים ותולעים הנאחזים בעור הבהמה, דהסרת הקטנים נקראת קרוד ועושה חבורה שא"א להפרידן אלא בקושי, והסרת הגדולים נקראת קרצוף ואין עושה חבורה.
והרמב"ם (יו"ט ד. טז.) כתב "מסירין זבובים הנתלים בבהמה", והמגיד משנה פירש כוונתו על דרך פירש"י דר"ל להסירן בכלים קטנים [ופסק דבר שאין מתכוין מותר]. אבל הכסף משנה וכן בב"י (תקכג. א.) פירש כוונת הרמב"ם כפירוש הערוך והר"ח דקטנים וגדולים קאי אזבובים, וכן הוא בהדיא בפי' המשניות להרמב"ם.
ב] בגדר איסור 'חובל':
הנה כל הסוגיא מיירי באיסור עשיית חבורה דהיינו חובל. ונחלקו הראשונים במהות האיסור: רש"י בשבת קז. (ר"פ שמנה שרצים) ורוב הראשונים פירשו דהוא משום הוצאת דם שיש בזה נטילת נשמה תולדת שוחט. [ועי' תוס' שבת עה. ד"ה כי היכי]. ורש"י בפי' שני נקט שחייב משום שצובע העור. והרמב"ם (שבת ח. ז.) נקט שחייב משום מפרק הדם תולדה דדש.
והנה בשלמא אם האיסור משום צובע או מפרק, אך אם משום הוצאת דם תולדת שחיטה נימא מתוך שהותרה שחיטה לצורך הותרה שלא לצורך - עי' בדברינו במתני' לעיל ד"ה ומקרדין.
ג] אמאי ליכא איסור תולש שיער:
הרא"ש (סי' כ"ד) תמה הלא חזינן כשמגררין הסוסים במגררת ברזל תולשין מן השיער והוי פסיק רישיה, ואמאי לא נזכר איסור זה. וכתב דצ"ל שמגררת שלהם לא היתה תולשת את השיער, אבל שלנו ודאי אסור גם משום תולש. וכן הזכירו תוס' כאן (ד"ה שלש) דהוי פסיק רישיה שתולש שערות. [ודלא כשיטת הערוך המובאת בתוס' שבת קג. דפסיק רישיה דלא ניחא ליה שרי, ותוס' והראשונים דחו שיטתו]. וראה עוד מג"א (שג. כב.).
והרשב"א הביא דבירושלמי דפירקין (ה"ח) איתא דקרוד אסור משום חבורה וקרצוף אסור משום תלישה, ועי"ש שיירי קרבן.
רבי יהודה סבר דבר שאינו מתכוין אסור - משמע דר' יהודה אסר דבר שאין מתכוין אף דהוי מקלקל דהא הכא עושה חבורה, ועי' מש"כ תוס' כתובות ה: ד"ה אם תימצי לומר.
אמר רבא וכו' הלכה כר' שמעון שהרי ר"א בן עזריה מודה לו:
א. בשבת כב. גם נפסק הלכה כר' שמעון בדבר שאין מתכוין, וכן דקדקו הראשונים בסוף שבת (קנז.) לשון הגמ' שם "בכל השבת כולה הלכה כר' שמעון". ברם תוס' שבת קי: (ד"ה תלמוד לומר) הביאו שיטת השאלתות שרק לענין שבת הלכה כר' שמעון בדבר שאין מתכוין, אך בכל התורה הלכה כר' יהודה. והקשו עליו, ונקטו שהלכה בהא כר' שמעון גם בשאר איסורין.
ב. הרחבה בגדרי דבר שאין מתכוין ופסיק רישיה - יעוי' בספרנו 'איזהו מקומן' למסכת שבת דף כט:
ג. בהא דאיתא הכא דרבא פסק כר' שמעון, מצינו דסותר שיטתו בדוכתי אחריני - עי' תוס' שבת פא. ד"ה אסור, ותוס' שם קמא. ד"ה דלמא.
רש"י
ד"ה דקמוליד ריחא - שנכנס בחרס - עי' בדברינו בגמ' ד"ה ורבה אמר.
ד"ה רבא אמר - כשמואל דאוכל נפש הוא עשון פירות זה ושוה לכל נפש - עי' בדברינו בגמ' ד"ה רבא אמר.
ד"ה אי קטורא בידי - שעושין לבתי שוקים ולבתי ידים של חלוקי הנשים שמקמטין אותן וכו' - עי' בדברינו בגמ' ד"ה מאי קטורא.
ד"ה פרתו יוצאה - בשבת - עי' בדברינו במשנה ד"ה פרתו יוצאה.
ד"ה ברצועה שבין קרניה - לנוי - נקט רש"י דבר המוסכם לכו"ע, דלנוי בין לרב ובין לשמואל אסור כדאיתא בשבת נב., אבל ברצועה העשויה לשמר פליגי התם.
ד"ה ומקרדין - במגררת של ברזל ששיניה דקות - עי' בדברינו על תוס' ד"ה ושלש.
תוס'
ד"ה על גבי חרס - והר"י פירש דשפיר הוי הבערה כדרכה ומ"מ שריא דקסבר דהבערה שלא לצורך שרי לעשותה ביו"ט - צ"ע א"כ מה הקשה רב נחמן לרב הונא "ונימא מר מפני שמבעיר", אימא דס"ל נמי הבערה שלא לצורך שרי. ופירשו מהרש"א ומהר"ם שיף דצ"ל ששמע ממנו דס"ל הבערה לחלק יצתה, או שרצה לדעת אי ס"ל הכי.
וחי' רעק"א כאן ובית הלוי (ח"א טז. יב.) כתבו דרב הונא קאמר לעיל (סוף כא:) מי שלא הניח עירובי תבשילין אופין לו פת אחת וכו' ומדליקין לו את הנר, ומוכח דס"ל דבלא עירובי תבשילין אסורה הדלקת הנר, וא"כ ס"ל דהבערה מלאכה היא ואסורה ביו"ט. וראה עוד שמחת יו"ט.
וכן משמע בירושלמי וכו' והטעם מאן דאסר סבר דהבערה לחלק יצתה והוי מלאכה ואסור לעשותה בי"ט ומאן דשרי סבר ללאו יצתה והבערה שלא לצורך מותר לעשותה בי"ט ולא הוי אב מלאכה:
א. תוס' פסחים ה: (ד"ה לחלק) נקטו נמי הכי בשם הריב"א דביו"ט נאסרו רק מלאכות, [לפי דבקרא גבי יו"ט (שמות יב. טז.) כתיב "כל מלאכה לא יעשה", וכן כתיב (דברים טז. ח.) "לא תעשה מלאכה"], והבערה למ"ד ללאו יצתה אינה איסור 'מלאכה' אלא לאו בעלמא. ולפי"ז גם מחמר ושביתת בהמתו שאינן מלאכות לא נאסרו ביו"ט.
והנה לדברי תוס' גם איסור תחומין לכאורה ליכא ביו"ט מדאורייתא, דאינו מכלל המלאכות אלא מקרא ד"אל יצא איש ממקומו", אולם ברש"י חגיגה יז: (ד"ה ופנית בבקר) מבואר בהדיא דתחומין אסורין ביו"ט מן התורה, וכן מוכח מתוס' שם (ד"ה דכתיב) שהקשו דתחומין דרבנן לשיטתם דפחות מי"ב מיל הוו תחומין דרבנן, ומבואר שאם היו מדאורייתא אסור אף ביו"ט. [וסוגיא דלעיל טז: דמוכח דאיכא איסור תחומין ביו"ט (עי"ש רש"י ד"ה שאתה אוסרו), וכן סוגיא דלקמן ריש כה. לא קשיא לתוס' דילן, די"ל שאסורין מדרבנן], והוכיחו הפרי חדש (תצה. ג.) והמנחת חינוך (רצח. ה.) דרש"י ותוס' בחגיגה פליגי על תוס' דהכא ודפסחים וסברי שביו"ט נאסרו לא רק 'מלאכות'. מיהו רש"י סותר שיטתו דגבי שביתת בהמתו משמע דס"ל שאין איסור ביו"ט - עי' בדברינו במתני' כאן ד"ה פרתו יוצאה. וראה עוד בדברינו לעיל טז: ד"ה רבי אומר. והרחבה בנושא זה יעוי' בשלמי תודה (יו"ט סי' כ"ה).
ב. יש לעיין דלדברי תוס' נמצא דר' יוסי דאסר ס"ל הבערה לחלק יצתה, והלא ר' יוסי ס"ל בשבת ע. הבערה ללאו יצתה, וכן תמה המנחת חינוך (רצח. ד.). וכתבו הרש"ש ויד דוד וזרע אברהם (ח"ב סט. א.) דצ"ל דר' יוסי בירושלמי הוא אמורא ולא ר' יוסי התנא. מיהו ציינו דבירושלמי שלפנינו (פרק משילין) ליתא כלל פלוגתת ר' יוסי ורבנן, אלא דחזקיה אסר ומתניתא פליגא ושריא, והרא"ש ורשב"א העתיקו כן דברי הירושלמי. וכן בפי' ר"ח לקמן לז. הביא דברי הירושלמי ולא הזכיר פלוגתת ר' יוסי ורבנן.
ג. והנה משמע נמי בירושלמי שלפנינו דטעם המתיר משום דכתיב "לא תבערו אש ביום השבת" הא ביו"ט שרי. וביאר המהדיר לרשב"א דאיכא נפק"מ בין הטעמים: דלטעם דילפינן מ"ביום השבת" מבואר בירושלמי שיסוד היתר הבערה ביו"ט הוא משום אוכל נפש, אלא דקרא נוסף בא להתיר אפילו אין שוה לכל נפש, ומ"מ בעינן צורך היום קצת, אך לסברת תוס' שרי הבערה אף שלא לצורך כלל. ולפי"ז ביאר דלכאורה תוס' לקמן סותרים שיטתם דכתבו "ואפילו למאן דשרי הבערה שלא לצורך כלל בירושלמי, היינו לפי שישנו פעמים לצורך אוכל נפש", ויש לפרש שכוונת תוס' לפירוש נוסף [ואולי יש להגיה בדבריהם 'אי נמי'], דהיתר הבערה שלא לצורך היינו דעכ"פ איכא צורך קצת, משא"כ כיבוי דלעולם אינו לצורך תיקון אוכל נפש. ועי' חי' רעק"א שנתקשה בזה למאי בעו תוס' להך סברא, לימא בפשיטות דכיבוי אב מלאכה הוא ואינו כהבערה, ולפי הנ"ל ניחא.
וראה עוד מהר"ם שיף, פני יהושע, רש"ש (שבת עג.), משך חכמה (שמות לה. ג.), וחי' מנחת שלמה כאן.
ד. בעיקר דברי תוס' הקשו האחרונים דבבבלי מוכח דהבערה אסורה ביו"ט לכו"ע כדמשמע גבי פלוגתת ר' ישמעאל ור' עקיבא (שבת קיד.) לענין חלבי שבת קרבין ביו"ט, והתם לענין הבערת האימורין איירי, כדמוכח ביבמות לג: גבי זר ששימש בשבת דאין בהקטרת אימורין אלא הבערה בלבד. ועי' בזה שאגת אריה (סי' ע"א), [עי"ש שנקט והוכיח בהרחבה דביוהכ"פ ודאי איכא איסור הבערה דאורייתא]. וראה עוד מנחת חינוך (רצח. ה.), בית הלוי (ח"א סי' ט"ז סק"י וסקי"ב), ובהרחבה בקהלות יעקב (סי' י"ח). וראה עוד קושית קובץ שיעורים (אות ס"ד).
ומכאן יש ליזהר מלעשות הבערה שלא לצורך:
בגדר נר של בטלה:
תוס' נקטו לאסור נר של בטלה, מיהו כתב הרא"ש (סי' כ"ב) דנרות שמדליקין בבית הכנסת לא מיקרי נר של בטלה, דלשם מצוה ולשמחת יו"ט מדליקין אותן ושרי על ידי 'מתוך'. וכן פסק השו"ע (תקיד. ה.). וכתב המשנה ברורה (סק"ל) דכל שאין מתכוין לצורך יו"ט או לצורך גופו אסור, ואפילו עושה להראות עושרו ופזרונו, אך להוסיף נרות להרבות אורה לכבוד יו"ט שרי. ועי"ש מהדו' 'דרשו' (הע' 26) דעת פוסקי זמנינו האם גם בזמן הזה שיש אור החשמל מותר לרבות אור של נרות.
ורבא דשרי אף על גבי גחלת היינו משום דחשיב ליה דבר השוה לכל נפש - פירושי הראשונים בסברת רבא עי' בדברינו בגמ' ד"ה רבא אמר.
ד"ה תליסר - ותימה והא ראב"ע היה אחר חורבן הבית טובא וכו' - עי' קובץ שיעורים (נט-ס) שדן על פשיטות תוס' דקטן אין יכול לעשר מעשר בהמה, דלכאורה הא קי"ל עשירי מאליו קדוש, אלמא מיקרי קדושה הבאה מאליה ואף קטן יכול לעשר, אך מאידך חשבינן ליה בנדרים כדבר הנדור שחל ע"י מעשה אדם. וראה הרחבה בענין זה בספרנו 'איזהו מקומן' למס' בכורות דף נט. ד"ה אמר רבא.
ויש לומר דלא נתבטל לאלתר כי אם לאחר זמן א"נ אפטרופוס של ראב"ע שהיה בימי הבית היה מעשר א"נ לאו דוקא מעשר אלא שהיה נותן למלך בכל שנה העשירית - עי' תוס' בכורות נג. (ד"ה אלא) שדחו תירוצים אלו.
והנה המשל"מ (בכורות ו. א.) הביא שהרשב"א בחולין קל"ו הקשה לדעת הר"ח שכהנים פטורין ממעשר בהמה, הרי חזינן שר"א בן עזריה היה מעשר מעדרו. אמנם בהגהות רעק"א על גליון הרמב"ם שם כתב דנראה שהר"ח יפרש כתירוץ שהיה מעשר ארנונא למלך, וכ"כ המנחת חינוך (שס. טז.), עי' בדבריו.
תירוצים נוספים:
הריטב"א (שבת נד:) תירץ בשם רבינו הגדול, דלא היה מעשר ממש אלא כלומר ראוי היה לעשר. ובדרך נוספת תירץ שהיה מעשר אך לא קורא עליהם שם מעשר, אלא היה נותן הראוי למעשר לכהנים שלא יראה כמשייר אצלו מתנות כהונה. והשפ"א (שבת שם) כתב שמעשר זה היה נותן צדקה לעניים.
והנה מדברי הריטב"א חזינן דס"ל שמעשר בהמה הוא ממתנות כהונה הניתנים לכהנים, ורוב הראשונים לא סברי הכי - עי' בספרנו 'איזהו מקומן' למס' בכורות (במתני' דף נג., ושם דף ס:), וראה בהערה (47) לריטב"א שבת שם.
א"נ אפטרופוס של ראב"ע שהיה בימי הבית היה מעשר:
הערות:
א. בשו"ת חכם צבי (סי' ל"ג) הקשה הלא אין אפוטרופוס רשאי לעשר ולהניח אלא רק להאכיל, וכי היה צריך לאכול כ"כ הרבה עגלים, ואין לומר שאין היתומים חסרים בזה שהרי הם שלהם להקריבן שלמים ולאוכלן, דהא יתמי לאו בני מיעבד מצוה ובודאי בסך עצום ורב כזה. מיהו בשאלת יעב"ץ (סי' צ') קיים תירוץ זה של אביו.
וראה עוד נאות יעקב (סוס"י ט"ז), הגהות שער הלקוטות, בספר מנחת אברהם (בכורות עמ' קע"ט), ובספר שמועת חיים (יומא סי' ל"ב), וחי' מנחת שלמה כאן.
ב. האמרי בינה (תרו"מ סי' ח') הקשה לדברי תוס' גיטין מ: שאפוטרופוס יכול לעשר רק ע"י שהקנו לו חז"ל התבואה בהפקר בי"ד, נמצא דהוי לקוח ופטור מן המעשר, ובדוחק צ"ל שהעמידו הבהמות ברשותו כבר לפני הלידה.
ג. קובץ שיעורים כאן (אות נ"ח) הקשה מנין לתוס' שאפוטרופוס יכול לעשר בהמה, דילמא יכול לעשר רק תרומות ומעשרות כדי לתקן הפירות מטבל, ולא מעשר בהמה או תרומת וחלת חו"ל דליכא איסור טבל.
ד"ה ושלש מחלוקות - אבל במגררת שלנו שהן של ברזל כ"ע מודו דאסור דפסיק רישיה ולא ימות הוא שתולש שערות:
א. מבארים מהרש"א ומהר"ם שיף דתוס' מודו לרש"י (במתני' ד"ה ומקרדין) דמגררת שלהם של ברזל היתה, ומפרשים דבמגררת שלנו אסור כשהיא של ברזל משום דהוי פס"ר דתלישת שיער, משא"כ מגררת שלהם אפילו של ברזל שרי ר' שמעון לקרד דאינו פס"ר שחובל ואינו פס"ר שתולש שערות.
וגנזי יוסף העיר דלמא תוס' פליגי על רש"י ומפרשי דמגררת שלהם של עץ היתה, ולכך כתבו תוס' דמגררת שלנו שהיא של ברזל אסורה.
ב. לעיקר דברי תוס' - בספר המכתם הביא דיש אומרים שאף קירוד שלנו אינו משיר אלא נימין המדולדלין ולא הוי פס"ר, אך כתב שאין להקל בזה. ובחי' המאירי הביא שיטת הערוך דשרי משום דהוי פס"ר דלא ניחא ליה, אך דחה שיטה זו. [שיטת הערוך הובאה בתוס' שבת קג. שגם דחו דבריו]. וע"ע מרומי שדה.
<h3>דף כג:</h3>
מתני'
הרחים של פלפלין טמאה וכו' משום כלי קבול ומשום כלי מתכת ומשום כלי כברה:
א. הקשר דמשנה זו למכילתין יש לפרש בתרתי: חדא אגב שהוזכר במשנה דלעיל "שוחקין את הפלפלין ברחים שלהן" מפרשת מתני' דין רחים אלו, ועוד כיון דהמשניות לעיל עסקו ב'שלשה דברים' וה"נ טמאה משום שלשה כלים.
ב. צ"ב שנקטה המשנה שלא כסדר, דכלי קבול הוי התחתונה, וכלי מתכת הוי עליונה, וכלי כברה היא האמצעית כדמפרש בגמ' - עי' חי' מהרי"ח במשניות, ובן יהוידע.
גמ'
ואינה נגררת אלא ע"ג כלים וכו' מ"ט דקא עביד חריץ מני ר' יהודה היא דאמר דבר שאין מתכוין אסור - מדברי רש"י בסוגיא יומא לד: משמע שר' יהודה אסר דבר שאין מתכוין רק באיסורין דאורייתא ולא דרבנן, והקשו תוס' שבת מא: (ד"ה מיחם) דהא בגרירה דהכא ליכא איסורא דאורייתא דהוי חורש כלאחר יד, ואפילו הכי מוקמינן לה כר' יהודה. אמנם הגהות מצפה איתן (שבת שם) ציין לתוס' פסחים קא: שכתבו דגרירה גריעה משאר דבר שאין מתכוין דדמי לפסיק רישיה. וראה עוד רש"ש, מגיני שלמה, ופני יהושע בשבת שם.
ובעיקר נידון זה יעוי' בהרחבה במשנה למלך (שבת א. ה.).
אימא סיפא וכו' חוץ מן העגלה מפני שהיא כובשת מפני שכובשת אין אבל חריץ לא עבדא:
א. לכאורה יש לישב דמתני' רבנן היא דסברי במתני' לעיל ע"א כר' יהודה אלא שגזרו קרצוף אטו קרוד, וה"נ גזרו עגלה אטו שאר כלים - עי' מהרש"א ומהר"ם שיף, וע"ע חי' הצל"ח.
ב. בגדר ההיתר 'מפני שהיא כובשת' - יעוי' בארחות שבת ח"א פי"ח הערה ס"ח.
רש"י
ד"ה טמאה - נפק"מ דא"נ אזל חד שמא מינה טמאה משום אידך - עי' בדברינו על תוס' ד"ה משום שלשה.
ד"ה ועליונה - טמאה משום כלי מתכות דמשום כלי עץ ליכא לטמויה וכו' - עי' תפארת ישראל ביכין אות מ"ב.
ד"ה עגלה של קטן - שעושין לו לשחוק - עי' בדברינו על תוס' ד"ה עגלה.
ד"ה ואינה נגררת - בשבת - כ"כ גם הרע"ב, ותמה התוס' יו"ט למה להו לפרש דבשבת מיירי, הלא חידוש טפי למימר דאפילו ביו"ט דקיל אינה נגררת, דבשלמא ברישא נקטה המשנה לרבותא "ונטלת בשבת" דאפילו בשבת נטלת, אבל בסיפא הוי רבותא טפי ביו"ט.
ועי' ליקוטים במשניות בשם לחם שמים שפירש דשיטת רש"י ורע"ב דתנא דמתני' ס"ל כר' יהודה האוסר דבר שאין מתכוין רק לענין שבת ולא ביו"ט.
והגהות הרש"ש במשניות כתב שכדברי רש"י מפורש בברייתא בגמ' "ר' יהודה אומר אין הכל נגררין בשבת".
תוס'
ד"ה משום שלשה כלים - פי' ואם נטמא זה לא נטמא זה וכו' ולא דמי למספרים של פרקים וכו' - עי' תוס' שבת מח: ד"ה חיבור.
מיהו מפי' רש"י משמע דהוו כמספרים של פרקים דנטמא זה נטמא זה, אלא שנפק"מ דאי אזל מחד שמו עדיין טמאה מאידך גיסא. ושו"ר שכ"כ תולדות יעקב, וביאר דקשיא לרש"י לשון המשנה "טמאה משום ג' כלים" משמע דאתי לאוסופיה ליה טומאה, דלפי' תוס' הו"ל למימר "טהורה משום ג' כלים". וכדברי רש"י משמע גם ברמב"ם בפי' המשנה. וראה עוד מרומי שדה, וחי' מנחת שלמה.
ד"ה משום כלי כברה - פירש"י אע"ג שהיא של עץ וכו' מ"מ גזרו עליה משום ארוג, ולא נראה דלא שייך ארוג במעשה של עץ - כפי' רש"י כן איתא בפי' הר"י מלוניל, ובחי' המאירי. וביאר תולדות יעקב דלשיטה זו מדרבנן גזרו על אריג של עץ דלא ליטעי בשל צמר ופשתים, או דרבנן גזרו על כברה ולא פלוג בשל בד או של עץ.
והא דקאמר משום כלי כברה וכו' ה"ק משום תורת קבול כלי כברה דחשיב קבול שלה - וכן פירשו תוס' ר"פ וחי' הרא"ה דטמאה מתורת כלי קיבול דכברה. ותוס' רי"ד כתב "אע"פ שאין קיבולו קיבול, כיון שהיא עושה מעשה כברה הוא חשוב כלי לקבל טומאה", ומשמע דהא דעביד מעשה כברה מהני ליחשב כלי בלא בית קיבול. ועי' חזו"א (כלים כ. ה.) שמסתפק אליבא דתוס' אי הוי טומאה דאורייתא או דרבנן.
ד"ה עגלה של קטן - פי' הקונטרס שהקטן יושב בתוכה ולא נהירא דמאי קמ"ל פשיטא וכו' - הנה רש"י (כאן ובשבת סו.) הדגיש שעגלה זו עושין לקטן לשחוק בה, וכתב הרשב"א כאן דס"ד כיון שעשויה לשחוק בעלמא, אף שגם יושב עליה אין זה עיקר מדרס. וראה עוד מגיני שלמה (שבת שם), ליקוטים במשניות כאן, ותולדות יעקב.
לכך נראה לי דהיינו כלי שעושין לקטנים להתלמד להלוך וכו' - כתב התוס' יו"ט דכן משמע לכאורה פשטות לשון הגמ' (כאן ובשבת סו.) "דהא סמיך עלויה", וכן משמע לשון הרמב"ם (כלים כה. טז.) "שהרי נשען עליה", משמע שעשויה רק לישען עליה ולא לישיבת הקטן. וכן פירש גם חי' הרא"ה. [ויש לעיין לפירוש זה כיון דנסמך בעלמא אמאי חשיב רובו של זב נשען עליו].
<h2>פרק שלישי - אין צדין</h2>
<h4>מתני'</h4>
<b>אין צדין דגים מן הביברים ביו"ט:</b>
<b>מחלוקת ראשונים בטעם איסור הצידה, ובדין מלאכות אוכל נפש שאפשר לעשותן מערב יו"ט:</b>
<b>א.</b> לדעת רש"י לא שריא צידה ביו"ט כיון דאפשר לעשות מערב יו"ט, וכן מוכחא שיטת רש"י לעיל יב: (ד"ה מהו לפרוכי), ולעיל יד: (ד"ה אבל לא), ולקמן כט: (ד"ה אין שונין), דמלאכת אוכל נפש שריא ביו"ט רק אם א"א לעשותה מערב יו"ט.
ברם תוס' הכא פליגי דבאוכל נפש גופיה אין לחלק ושרי בכל גווני, וכן איתא בתוס' לעיל ג. (סוד"ה גזרה), ובתוס' לעיל כא. (ד"ה הואיל), ובתוס' שבת צה. (ד"ה והרודה). וכשיטה זו נקטו שאר הראשונים בסוגיין ובשבת שם. מיהו כתב שער הציון (תצה. ה.) שמדברי תוס' שבת הנ"ל מבואר דאם אינו מפיג טעם כלל אסור מדרבנן כשאפשר מאתמול, אך בתוס' מגילה ז: (ד"ה כאן) מוכח שמדאורייתא אסור אם אינו מפיג טעם.
ובדעת תוס' במגילה נחלקו המפרשים - מהרש"א נקט שדוקא אם מתקלקל מאתמול מותר לעשותו ביו"ט, אך הקרבן נתנאל וראש יוסף שם נקטו כמשמעות תוס' בסו"ד דאם עדיף טפי לעשותו מאתמול אסור ביו"ט, אבל אם אינו עדיף מותר אפילו אינו מתקלקל מאתמול.
<b>ב.</b> ובטעם הדבר שצידה אסורה לשיטת הראשונים מצינו מחלוקת: תוס' מפרשים לפי שצידה דמי לקצירה, ונקטו תוס' (כאן ולעיל ג.) עפ"י הירושלמי שלא הותרו מלאכות אוכל נפש אלא מלישה ואילך, עי' שהביאו ב' דרשות מהירושלמי, ולפי"ז משמע שהוא דין דאורייתא שמלאכות דקודם לישה לא הותרו. וגדר הדין איתא בריטב"א (שבת קלד.) שלא הותרו ביו"ט אלא מלאכות דבית ולא דשדה.
וכעי"ז כתב הרמב"ן במלחמות כאן [והביא דבריו הר"ן], אך פירש דילפינן מקרא "מלאכת עבודה לא תעשו" שלא הותר אלא להכשיר לאכילה מאכלים שברשותו, אבל לילך לשדה לצוד או לקצור מן השדה הוי בכלל "מלאכת עבודה". והמגיד משנה (יו"ט א. ה.) יליף נמי מ"מלאכת עבודה", ופירש שלא הותרו מלאכות שדרך בני אדם לעשותן ע"י עבדים ולא בעצמו, וטעם שהוזהרנו ממלאכות אלו לזכור שעבדים היינו במצרים ועשינו שם מלאכות אלו לאדונינו.
ובחי' הרא"ה פירש דילפינן מ"<b>אך</b> אשר יאכל לכל נפש", ד'אך' מיעוטא הוא פרט למלאכות שהן לזמן מרובה. וכן איתא ברשב"א בעבודת הקדש (ש"א פ"א), וביאר שאחר שריבה הכתוב היתר מלאכות אוכל נפש ומיעט מדכתיב 'אך', מסר הכתוב המלאכות לחכמים והם הכריעו לאסור המלאכות שדרך לתקן מהן לימים הרבה. [והביא דבריו ביאור הגר"א תצה. ו.].
<b>ג.</b> אולם שיטת הר"ן דמלאכות שקודם לישה אסורות מדרבנן גרידא, משום שבדרך כלל נעשות מלאכות אלו לימים רבים, וכן צידת דגים כיון שאינו יודע אם תעלה מצודתו לפיכך עיקרה מהיום לצורך מחר. וכ"כ הרא"ש (סי' א') דאסרו מלאכות אלו מדרבנן משום דדמו לעובדין דחול. וכן מוכח מדברי תוס' שבת צה. (סוד"ה והרודה), וכן מבואר מתוס' לעיל כא. (ד"ה הואיל), עי' בדברינו שם. וכן מוכחא שיטת הרמב"ם (יו"ט א. ה.) שאסור מדרבנן גרידא, ופירש שחכמים אסרו מלאכות אוכל נפש שאפשר לעשותן מערב יו"ט, כדי שלא יניח אדם מלאכות למועד ונמצא עושה מלאכות ביו"ט ונמנע משמחת החג ואין לו פנאי לאכול ולשתות. [הראב"ד השיג דיש לפרש מטעם שמרבה הטורח ביו"ט, ועי"ש מגדל עוז, ואבן האזל].
והראב"ד שם השיגו דא"כ למה אסרו כל תלישת פירות ולקיטת ירקות אף אלו הנפסדין מאתמול ובני יומן יפין יותר, אלא מחוורתא שאסורין מדאורייתא וכדרשת הירושלמי. ותירץ המגיד משנה דאזלינן בתר עיקר המלאכה, וכל שעיקרה אין בו הפסד כגון קצירת חיטין ושעורין אסרו כל מלאכת הקצירה.
ועל דרך זה אזיל התוס' רי"ד כאן, והוסיף דצידת דג גופה טוב יותר שיעשה היום לפי שנפסד כשצד מאתמול, אלא שבצידה וקצירה אזלו אחר רוב המלאכה, וגזרו המיעוט אטו הרוב שאינו נפסד כדי שלא יבואו להתיר הרוב.
ויש לעיין לשיטת ראשונים זו דהאיסור מדרבנן, מה יעשו עם דרשות הירושלמי, ומדברי הרא"ש משמע שדרשות אלו הן אסמכתא בעלמא. ומדברי הר"ן משמע שהוא פלוגתת הבבלי וירושלמי, אך הניח זאת בצ"ע. וכן נקט בחי' הרא"ה שנחלקו בזה הבבלי וירושלמי. ועי' קרבן נתנאל (אות ב-ג). וראה עוד בדברינו על תוס' לעיל ג. סוד"ה גזרה.
<b>ד.</b> ובדעת רש"י גופיה מצינו פלוגתא: הרא"ש (סי' א') נקט בפשיטות ודייק דלשיטת רש"י מדאורייתא אסורה צידה ומלאכות אוכל נפש שאפשר מערב יו"ט, [עי' פני יהושע בביאור דיוק הרא"ש]. אך בר"ן מבואר דמספקא ליה אליבא דרש"י אי מדאורייתא אסור או מדרבנן. ומגיני שלמה נקט דאסור מדרבנן גרידא [הביא דבריו מלא הרועים לקמן כח:], וכן הוכיחו המפרשים מדברי רש"י לעיל ב: (ד"ה רב יוסף), ועי' בדברינו על רש"י שם, ועי' פני יהושע שדחה דברי המגיני שלמה והוכיח מרש"י עירובין לט: שאסור מדאורייתא. וראה עוד שפ"א, מרומי שדה, ושמחת יו"ט.
<b>ה.</b> פירוש נוסף בטעם איסור צידה ביו"ט, הביאו תוס' לעיל ג. (סוד"ה גזרה) דיש לחוש שמא יצוד דגים טמאים. ודחו תוס' דהא הוי מלאכה שא"צ לגופה דמותרת. וראה בדברינו על תוס' שם.
<b>ו.</b> והנה בשבת קלד. מקשינן מאי שנא מיתוק חרדל מבשרא אגומרי, ומשני "התם לא אפשר הכא אפשר", ופי' רש"י דבשרא אגומרי לא אפשר לצלות מאתמול דביומו שביח טפי, ואתי שפיר לשיטתו דאסור אוכל נפש אם אפשר לעשות מבעוד יום. אך לשיטת שאר הראשונים צ"ע. וכתב הריטב"א שם שמדרבנן מיהא החמירו באוכל נפש שאפשר לעשותו מערב יו"ט ולא יפסד כלל. וכן משמע מדברי תוס' מגילה ז: (ד"ה כאן), ותוס' שבת קלז: (ד"ה תולין). אך מדברי תוס' בסוגיין מוכח שבאוכל נפש אין לחלק כלל ואפילו מדרבנן בין אפשר או א"א לעשותו מערב יו"ט, ופירש בעל המאור (לעיל סוף פ"ב) דכוונת הגמ' בשבת "התם לא אפשר הכא אפשר", דמיתוק חרדל לרוב האנשים אפשר בלעדיו, ואין בו צורך אלא למפונקים ומעונגים יותר מדאי, הלכך חשיב אינו שוה לכל נפש ולא שרי ביו"ט, משא"כ בשרא אגומרי א"א לאוכלו אלא כשנצלה אגומרי לפיכך שרי ביו"ט. [והרמב"ן במלחמות לעיל סוף פ"ב השיג על פירושו]. וראה עוד מש"כ לפרש שיטה להר"ן בשבת בשם הרא"ה. מיהו גירסת הרי"ף בשבת "התם ליכא כיבוי הכא איכא כיבוי", ולגירסתו לא קשיא מידי. וראה בדברינו לעיל כב. (ד"ה בעא מיניה אבא) בביאור גירסת הרי"ף.
<b>ואין נותנין לפניהם מזונות:</b>
<b>טעמי הראשונים לאיסור מתן מזונות, ונפק"מ:</b>
<b>א.</b> רש"י והר"י מלוניל פירשו לפי שדגים חשיבי אין מזונותן עליך שהם אוכלים שרשי עשבים וגדול אוכל את הקטן. ותוס' (כאן ובשבת ריש קו:) דחו פירוש זה דלאו מילתא דפסיקא היא שלדגים מצויין מזונות, והוסיפו להקשות מסוגית הגמ' לקמן.
והנה בפשטות איסור מתן המזונות לפירש"י הוא משום טירחא שלא לצורך ואפילו לא עשה בזה מלאכה, אולם מהר"ם לא ניחא ליה בהא, ונקט דמיירי כגון שעושה איזה מלאכה בתיקון המאכל ונתינה לפניהם, או כגון שזורק המזונות מרה"י לביברין שלהם שהן כרמלית. אך צ"ע דבתוס' שבת (ריש יט.) מבואר בהדיא דהאיסור הוא משום טירחא גרידא. וראה עוד גנזי יוסף כאן דלא כמהר"ם, וע"ע חי' מנחת שלמה (על רש"י).
<b>ב.</b> תוס' ותוס' ר"פ פירשו דכל שאסור לצודן גזרו חכמים שלא ליתן לפניהם מזונות שמא יבא לצוד מהן. ועי' קושית הגהות בית מאיר לפירוש זה.
<b>ג.</b> רש"י בשבת קו: פירש הטעם מפני שדבר האסור לצודו הוי מוקצה, ואסור לטרוח עבור מוקצה. והקשו עליו תוס' שם והראשונים (רמב"ן רשב"א וריטב"א בשבת, רשב"א ור"ן כאן) ממשניות מפורשות שמותר לטרוח למוקצה. מיהו כתבו הראשונים שבירושלמי דשבת (פי"ג ה"ז) איתא כפי' רש"י, ועל כרחך צריך לחלק דלא בכל מוקצה אסרו טירחא, אלא רק במוקצה שאינו מוכן ואינו ברשותו ואין מזונותן עליו, עי' בדבריהם. וראה עוד מגיני שלמה ושפ"א בשבת שם.
והטעם שרש"י כאן לא פירש כפירושו בשבת - עי' יד דוד, וע"ע מש"כ בהערה (19) לרשב"א כאן בשם הגריש"א.
והרמב"ם (יו"ט ב. יז.) גם נקט סברת האיסור משום מוקצה, עי' מגיד משנה שם, וע"ע ב"י (תצז. ב.), שער המלך עהר"מ שם, וראה עוד בדברינו במתני' לקמן מ. ד"ה אין משקין, אות ב'.
<b>ד.</b> תוס' (שבת קו:) בשם הר"י, ותוס' הרא"ש שם פירשו דכל היכא דחשיבי מדאורייתא ניצודין ועומדין חשיב מזונותן עליך, וכל היכא שמדאורייתא לא חשיבי ניצודין הרי הן כנמצאין בשדה דאין מזונותן עליך. וכעי"ז מסיק הכא בן הרמב"ן בשם אביו.
<b>ה.</b> נפק"מ בין הטעמים: <b>א.</b> כגון שנמצאים הדגים במקום שהן ניצודין ועומדין, דלפי' רש"י כאן הואיל שאינן צריכין מזונות אסור ליתן לפניהם, אך לשאר הראשונים כיון דכה"ג אין איסור צידה שרי. <b>ב.</b> נפק"מ נוספת איפכא, במקום שאין ניצודין אך אין להם שם כלל מזונות. ועי' דרכי משה וב"ח (ריש סי' תצ"ז). <b>ג.</b> נפק"מ אי שרי ליתן מזונות לבהמה חיה ועוף טמאין, דלפירש"י כאן תליא אם ניזונין בעצמן, ולפי' תוס' דהכא לכאורה ליכא למיחש שמא יבא לצודן, ולפירש"י בשבת וכן לתוס' שם תליא אי ניצודין ועומדין, ועי' מגיד משנה (יו"ט ב. יז.), ומשנה ברורה (תצז. ו.). <b>ד.</b> נפק"מ אי שרי ליתן מזונות לבעלי חיים מוקצין כגון בהמות מדבריות, או אווזים ותרנגולין העומדים לגדל ביצים, אך מאידך הם ניצודין ועומדין. ועי' משנה ברורה (תצז. ד.), וביאור הלכה שם (ד"ה דגים ועופות). <b>ה.</b> נפק"מ אי מותר ליתן בשבת כשאין מזונותן עליך, דלדעת תוס' דילן שרי [כדאיתא בסוף ד"ה ואין נותנין] לפי דבשבת החמורה דלא הותר אוכל נפש אין לחוש שמא יבא לצוד מהן, אך לסברות האחרות כל שאין מזונותן עליך אסור ואין לחלק בין שבת ויו"ט.
<b>ו.</b> והנה כתב המג"א (תצז. ב.) דדוקא ליתן לפניהם ממש מזונות אסור, אבל ברחוק קצת מותר לכו"ע, אולם בהגהות רעק"א השיג עליו דדבר זה תלוי בסברות הטעמים, ועי' מש"כ דגול מרבבה. וחילוק זה הביא להלכה המשנה ברורה (סק"ה), ועי"ש בהערת 'דרשו' (6).
<b>רשב"ג אומר לא כל הביברין שוין זה הכלל כל המחוסר צידה אסור ושאינו מחוסר צידה מותר:</b>
<b>א]</b> בגמ' פסקינן כרשב"ג, והאם רשב"ג בא לחלוק על ת"ק או לפרש דבריו - עי' בדברינו בגמ' לקמן כד. ד"ה א"ל אביי, אות א'.
<b>ב] מתי אסור מדרבנן למקום שאינו מחוסר צידה, ומתי שרי לכתחילה:</b>
השו"ע (שטז. א.) פסק דהצד למקום שאינו ניצוד בו פטור אבל אסור, וכתב המשנה ברורה (סק"ה) בשם החיי אדם דנפק"מ בהא דאסור רק מדרבנן, כגון האם מותר לסגור החלון להציל מן הקור, דאי הוי ציפור דרור לבית שאינה ניצודית שרי, כיון דאינו מתכוין הוי פס"ר בדרבנן ובמקום צער לא גזרו, אבל בחיה ועוף דניצודין והוי דאורייתא אסור לסגור.
מיהו יעוי' ביאור הלכה (ד"ה שהם ניצודים) שדן אם הכניס עוף לבית והדלת פתוחה, או לביבר שאינו מקורה, דאפשר אפילו איסור דרבנן ליכא, דיתכן שלא חשיב ניצוד כלל.
<b>ג] צידת דגים למקום שאינו מחוסר צידה:</b>
הרמב"ם (יו"ט ב. ז.) כלל בכללא דרשב"ג גם דגים דאם אינן מחוסרין צידה מותר [וכדמפרשינן בגמ' דא"צ לומר הבא מצודה ונצודנו], ודלא כת"ק שאסר צידת דגים בכל גווני. והראב"ד השיגו דלכו"ע דגים אסור לצודן מפני שהם מכוסין מן העין. וביאור הלכה (ריש סי' תצ"ז) הביא מהרשב"א בשבת דטעם איסורן משום שאפילו בביבר קטן הן משתמטים לחורים וסדקים.
אמנם כתב המגיד משנה שהרמב"ם נסמך על מימרא דלקמן כה. דהסוכר אמת המים מערב יו"ט מותרין הדגים ביו"ט, ומשמע שמותר לצודן באמת המים שהן נצודין שם, עי' בדבריו. וראה מלא הרועים שסייע להרמב"ם מכפילות לשון רשב"ג במתני'. וראה עוד לחם משנה, מגדל עוז, ב"י וב"ח (ריש סי' תצ"ז), ט"ז שם בהרחבה, קרבן נתנאל (אות ה'), פני יהושע, שפ"א, נמוקי הגרי"ב (בספר הליקוטים עהר"מ), חזון יחזקאל (תוספתא ריש פ"ג), וחי' מנחת שלמה. ולענין הלכה יעוי' במשנה ברורה (תצז. ב.).
<h4>רש"י</h4>
<b>ד"ה אין צדין - טעמא משום דא"א מערב יו"ט וכו' -</b> עי' בדברינו במשנה ד"ה אין צדין.
<b>ד"ה ואין נותנין - אבל דגים אפשר להם בלא מזונות שהם אוכלים שרשי עשבים וכו' -</b> תוס' הקשו על פירש"י, ופירשו בענין אחר, ועי' בדברינו במשנה (ד"ה ואין נותנין) פירושי הראשונים בטעם האיסור, ונפק"מ.
<b>שהם אוכלים שרשי עשבים וקרקע -</b> בהגהות וציונים (מהדו' עוז והדר) ציינו שברש"י על הרי"ף איתא "שהם אוכלים שרשי עשבים <b>בקרקע</b>", אך תוס' כאן (ד"ה ואין נותנין) כתבו בשם רש"י "וגם פעמים אוכלים עפר", ומשמע דגרסי ברש"י כלפנינו, ומפרשים שאוכלין שרשי עשבים וגם קרקע.
והנה בסוכה יא: איתא דבהמה חשיבא גידולי קרקע, ופירש"י (ד"ה כי חגיגה) משום שאוכלת מן הגדל בקרקע, אבל דגים לאו גידולי קרקע נינהו. והקשה הפרי חדש (סי' תצ"ז) שסותר לפירושו דהכא. ובהגהות חת"ס על הפר"ח תירץ דלא נחשבים דגים גידולי קרקע רק לענין דאין נחשבין כעין הפרט דיין ושכר שגדלים בקרקע ביבשה.
<h4>תוס'</h4>
<b>ד"ה אין צדין - פירש רש"י וכו' ולא נהירא וכו' דאין לחלק באוכל נפש בין אפשר לעשותו מערב יו"ט וכו' -</b> עי' בר"ן שהרחיב בקושיא זו. והרשב"א והר"ן הוסיפו להקשות דגם דגים נפסדין הרבה כשעומדין במצודה, יותר מסמנים שהתירו (לעיל יד.) לדוך כדרכן אף שאפשר מערב יו"ט, ומצינו גבי תלישה מן המחובר שאסרו ביו"ט אף בפירות הנפסדין אם ילקטו אמש כגון תותים ורימונים. וחי' הרא"ה ובן הרמב"ן הוסיפו להקשות דצידת דגים לא חשיב אפשר מאתמול, דשמא אתמול לא תעלה מצודתו והיום תעלה. וראה מגיני שלמה בישוב פי' רש"י.
והרחבה בפירושי הראשונים בזה - יעוי' בדברינו במשנה ד"ה אין צדין.
<b>ד"ה ואין נותנין - פירש רש"י דאין מזונותיו עליו וכו' -</b> שיטות הראשונים בטעם האיסור ונפק"מ ביניהם - יעוי' בדברינו במשנה ד"ה ואין נותנין.
<b>ותימה וכו' והשתא תינח מצידה לצידה תרצת שפיר אלא מזונות מאי תרצת וכו' -</b> עי' גנזי יוסף שתירץ דלפי' רש"י קושית הגמ' היא רק צידה אצידה. וע"ע מש"כ לישב מגיני שלמה, והפני יהושע השיג עליו ותירץ בע"א. וראה עוד חי' חת"ס, שפ"א, שמחת יו"ט, תולדות יעקב, וחידושי בתרא (אות קד-קו).
<b>ומ"מ קשיא דמשמע הכא דהיכא דצידה שלהן אסורה אפילו לזרוק להם מזונות אסור וכו' -</b> עי' מש"כ לישב שמחת יו"ט.
<h3>דף כד.</h3>
<h4>גמ'</h4>
<b>אמר רבה בר רב הונא הכא בצפור דרור עסקינן שאינה מקבלת מרות:</b>
<b>א] האם נשאר תירוץ דלעיל:</b>
מפירוש רש"י (בסוגיין ובשבת קו:) משמע דנשאר תירוצא "הא בביבר מקורה הא בביבר שאינו מקורה", אלא דמתני' בלבד דהצד צפור למגדל בעי לאוקומה בציפור דרור שאף בבית מקורה אינה ניצודית. וכן מבואר מפירוש ר"ח בסוגיין ובשבת שם, וכן איתא בתוס' חכמי אנגליה כאן.
וכתב תוס' ר"פ דהשתא מצי ר' יהודה לחלק בעופות גופייהו דציפור דרור למגדל ושאר עופות לבית, אלא דנקט 'צבי' לאשמועינן דאפילו לביבר פטור.
אולם מדברי תוס' כאן (ד"ה כל שאומר) ובשבת קו: (ד"ה ואין נותנין) דקדק מהרש"א (כאן ובשבת) דהשתא נדחה החילוק דלעיל, ובעי לתרוצי דכולהו מיירי בביבר ובית מקורין, והיכא דקתני דלא חשיבי ניצודין מיירי בציפור דרור שאינה מקבלת מרות ונשמטת אף בבית מקורה. וכן פירש השטמ"ק כאן.
והנה הט"ז (יו"ד פב. ז.) כתב שמסוגיין מוכח דצפור דרור טהורה שהרי צדין אותה ביו"ט. ובנקודות הכסף תמה עליו דהא דאוקמינן "הכא בצפור דרור עסקינן" קאי אמתני' דשבת, אבל משנתינו לענין יו"ט איירי בשאר צפורים, וקיימא שינויא דכאן במקורה וכאן בשאינו מקורה. אולם מדברי הט"ז מוכח כדברי שטמ"ק ומהרש"א דלמסקנא אף לענין יו"ט מוקמינן בצפור דרור. והראש יוסף (לקמן כה.) הביא ראיה לדברי הט"ז מדקתני התם "צפור דרור צריך לקשור בכנפיה" ש"מ דטהורה היא וצדין אותה ביו"ט.
<b>ב]</b> הרמב"ם (י. ט.) נקט סתמא "הפריח ציפור לבית", ותמה הלחם משנה שהיה לו לפרש דדוקא בציפור דרור. וכעי"ז הקשה הב"ח (שטז. א.) על הרי"ף והרא"ש שלא חילקו בדבריהם, עי' מש"כ לפרש. וע"ע ט"ז (סק"א), ומג"א (תצז. ט.) [והביא דבריו ביאור הלכה ריש סי' שט"ז]. וראה עוד נמוקי הגרי"ב (בספר הליקוטים עהר"מ), מרכבת המשנה, פני יהושע בסוגיין (ד"ה והא בית), ושפ"א בשבת שם.
<b>למה נקרא שמה צפור דרור מפני שדרה בבית כבשדה -</b> בערוך (ערך מר ב') פירש "צפור דרור אינה מצויה בישוב שלא יתפשנה אדם, ואם יתפשנה חונקת עצמה", ותמה השטמ"ק שהוא נגד סוגיין דאמרינן איפכא שדרה בבית כבשדה. ועי' יד דוד שבת קו: (מהדו"ב).
<b>השתא דאתית להכי חיה אחיה נמי לא קשיא הא בביבר קטן הא בביבר גדול -</b> פירש רש"י השתא דאתית להכי לאוקי תרוייהו כרבנן, ומשמע דעצם חילוק זה ידע כבר בס"ד, אלא דהיה ניחא ליה לאוקי הא ר' יהודה הא רבנן, וצ"ע טעם ס"ד זו.
אולם הרש"ש (שבת קו:) מפרש דהכי קאמר: השתא דאתית להכי לחלק לענין עוף בין ביבר מקורה ושאין מקורה, הכי נמי נחלק לענין חיה בין ביבר גדול וקטן. וכן כתבו חי' הצל"ח חכמת מנוח וראש יוסף כאן, ושפ"א וחי' הב"ח בשבת קו:, וע"ע שבת של מי שם.
<b>כל היכא דרהיט אבתרה ומטי לה בחד שחיא ביבר קטן ואידך ביבר גדול -</b> פירש רש"י "בפעם אחת שהוא שוחה עליו לתפשו", וכעי"ז פירש"י בשבת קו: שהוא שוחה לאחוז בה, וכתב הרשב"א כאן דנראה שגירסת רש"י "כל דמטי בחד שיחייא". [וכן הגירסא בריטב"א בשבת, ופירש כרש"י].
אולם כתב הרשב"א דלגירסא שלפנינו "כל דרהיט אבתרה ומטי לה בחד שחייא" הביאור כדברי הר"ח כאן דכל שמגיעו בריצה אחת וא"צ להנפש. וכעי"ז פירוש הערוך המובא בגליון בשבת שם [וגרס "בחד שיהייא"]. וכפירוש זה נקט להלכה המשנה ברורה (שטז. ד.).
<b>א"נ כל היכא דאיכא עוקצי וכו' א"נ כל היכא דנפלי טולא דכתלי אהדדי וכו':</b>
<b>א]</b> פירש הריטב"א (שבת קו:) ד"נפלי טולא דכתלים אהדדי" היינו שבבוקר נוטה צל כותל המזרחי ומגיע עד כותל מערבי, ובערב איפכא. וכעי"ז פירש הר"ח כאן. אולם לשון הרמב"ם (י. כ.) "שהיו הכתלים קרובים זה לזה עד שיפול צל שניהם לאמצע כאחד", ועי' לחם משנה, ופירוש קדמון ממצרים. ונראה שלפירוש זה נתכוין הריטב"א שם בפירושו השני, אלא שסתם דבריו.
<b>ב]</b> כתב הר"ח "ופירשנו בה ג' פירושי וכולן קיימין", ומשמע דלא פליגי הפירושים לדינא. ועי' שבת של מי (שבת שם) למאי הוצרכו ג' החילוקים.
<b>ג]</b> הרמב"ם (שבת י. כ.) הביא רק שני חילוקים, וצ"ע שהשמיט החילוק דהיכא דאיכא עוקצי. והמאירי כתב "והרמב"ם ז"ל הביא בהלכות שבת הא דחדא שחיא והא דטולא דכותלי ולא הביא האחרים, וכן נראה", וצ"ב אמאי הסכים בזה עם הרמב"ם. ועי' ביאור הלכה (שטז. א. ד"ה שהם ניצודים), וע"ע ברכת אברהם.
<b>אמר רב יוסף וכו' הלכה כרשב"ג -</b> צ"ע הא בלאו הכי אמר ר' יוחנן (גיטין עה. וש"נ) כל מקום ששנה רשב"ג במשנתינו הלכה כמותו חוץ מג' דברים, וכתב השטמ"ק ש"מ דלאו בכל דוכתא איתמר האי כללא, אלא דוקא היכא דמסתברא טעמיה.
אמנם יעוי' תוס' ע"ז ריש לב: שכתבו דמאן דהוצרך לפסוק הלכה כרשב"ג לית ליה האי כללא דכל מקום הלכתא כוותיה. וכ"כ ריעב"ץ כאן.
<b>א"ל אביי הלכה מכלל דפליגי א"ל ומאי נפק"מ לך מינה:</b>
<b>א] בדעת רב יוסף האם ס"ל דרשב"ג פליג את"ק:</b>
כתב מהרש"א דמפירוש רש"י (סוד"ה השתא) נראה שמסתפק אליבא דרב יוסף, האם בדרך דחיה קאמר לאביי ולא חש להשיבו ולפי האמת ס"ל דרשב"ג פליג, והיינו שכתב רש"י בצד הראשון דרשב"ג אף בביבר קטן פליג, [ולצד זה דרשב"ג פליג נראה דס"ל כר' יהודה במתני' דשבת דצבי דוקא לבית חייב ולא לביבר], או דבאמת מודה רב יוסף לאביי דלא פליגי, והיינו דפירש"י בצד השני דלאו לאפלוגי בא אלא לפרושי. והוסיף מהרש"א דרש"י שפירש לקמן (ד"ה הבא מצודה) דשיעורא דרב אשי ורב יוסף חד הוא, היינו כפירוש השני שלו.
מיהו מהר"ם נקט בפשיטות דלפי האמת רשב"ג לא פליג את"ק, ורב יוסף מודה בהא לאביי, אלא שרש"י פירש אליבא דהס"ד דהגמ' דפליג ואליבא דהמסקנא דלא פליג. וכן פירש הרע"ב בפשיטות דרשב"ג לאו לאפלוגי את"ק אתי, וכן נקטו הר"י מלוניל ומאירי כאן, והר"ן פ"ו דכתובות (כט. בדפי הרי"ף), וציין לדבריו התוס' יו"ט כאן.
אמנם יעוי' במהרש"א שדקדק דהגהות אשר"י נקט כפי' קמא דרש"י דרשב"ג פליג את"ק. וכן נקט הלחם משנה (יו"ט ב. ז.) בדעת הרמב"ם שם. וכן דקדק השפ"א מדנקט הרמב"ם בפי' המשנה 'הלכה כרשב"ג' משמע דפליג. וע"ע מהר"ם שיף.
<b>ב]</b> כתבו תוס' שבת קו: (ד"ה הלכה) "אע"ג דר' יהודה פליג, מ"מ פריך אביי שפיר, דאי לאפוקי מדר' יהודה אתא לימא אין הלכה כר' יהודה".
<b>היכי דמי מחוסר צידה וכו' אמר שמואל כל שאומר הבא מצודה ונצודנו:</b>
<b>פירושי הראשונים האם שמואל פליג על רב אשי:</b>
<b>א.</b> רש"י פירש דשיעור דשמואל היינו הך כשיעורא דרב אשי לעיל, אלא שכל אחד שיער באופן אחר. וכן פירש המאירי (כאן ובשבת קו:). וכעי"ז פירש השטמ"ק בשם מורו דשמואל בא רק לבאר דברי רשב"ג אמאי קרי ליה "מחוסר צידה".
<b>ב.</b> תוס' (כאן ובשבת קו:) דחו פי' רש"י, ופירשו דלעיל מיירי בשיעור צידה דבהמה וחיה והכא מיירי בעופות. ועי' רשב"א כאן שדקדק כפירוש זה מסוגית הגמ' דהכא ודשבת.
<b>ג.</b> הרי"ף והרא"ש הביאו להלכה רק הא דשמואל "כל שאומר הבא מצודה ונצודנו", וכתב הרשב"א דנראה שנקט הרי"ף דשמואל פליג על רב אשי, ופסק כדברי שמואל. וכ"כ השטמ"ק בשם יש מפרשים, וביאר דלפי"ז הא דקאמר "היכי דמי מחוסר צידה" אינה קושיא, דכבר ידע בעל הגמ' מהו מחוסר צידה שפירש רב אשי לעיל, אלא הכל מדברי שמואל וכאילו אמר "אמר שמואל היכי דמי מחוסר צידה" ובא לחלוק על דלעיל. וכעי"ז פירש גם בחי' הרא"ה.
ברם הקרבן נתנאל (אות ה') כתב דנראה שהרי"ף והרא"ש נקטו כפי' רש"י דאידי ואידי חד שיעורא הוא, וכ"כ המגיד משנה (יו"ט ב. ז.), ואור זרוע (סי' שנ"ב), וכן נראה להדיא מדברי הר"ן. וע"ע מרומי שדה.
<b>ד.</b> בדעת הרמב"ם - יעוי' במגיד משנה הנ"ל, לחם משנה שם, ט"ז (תצז. א.), והגהות בית מאיר שם, וראה עוד עמק ברכה (ענין יו"ט אות י"א), וברכת אברהם.
<b>ה.</b> להלכה נקט ביאור הלכה (שטז. א. ד"ה שהם ניצודים) כדעת רוב הפוסקים דאידי ואידי חד שיעורא הוא.
<b>ב] מהות שיעור דשמואל:</b>
כתב הר"ן דנראה דשיעור זה ד"הבא מצודה ונצודנו" הוא הן לגודל הביבר, שאם הוא גדול כ"כ שצריך בו מצודה אסור, והן לדבר הניצוד שם דבעינן להביא מצודה לצודו, לאפוקי אווזין ותרנגולין ויוני הרדיסאות הבאין לכלובן לערב שאין בהן משום צידה כדלקמן.
<b>ותניא הצד אווזין ותרנגולין ויוני הרדיסאות פטור:</b>
<b>פטור אבל אסור או פטור ומותר:</b>
<b>א.</b> מדברי תוס' (ד"ה ותניא) משמע דפטור אבל אסור ככל פטורי דשבת, [ואפילו הכי פריך שפיר, דהא מתני' הוי אסור וחייב כדהוכיחו תוס']. ותמה הפר"ח (סי' תצ"ז) הלא בברייתא לקמן כה. איתא בהדיא דאווזין ותרנגולין וכו' <b>מותרין</b>. ועי' יד דוד בשם שער המלך
ברם הרשב"א נקט דפטור ומותר. וכ"כ הרא"ש (סוס"י א') בשם בעל העיטור, ואף לדעת תוס' נסתפק הרא"ש דאפשר שלמסקנת הסוגיא הוי פטור ומותר, דכיון שבאין לכלובן לערב ומזונותן עליך הוו כנצודין. וכן פסקו הרמב"ם (יו"ט ב. ה.) והטור ושו"ע (תצז. ו.) דאווזין ותרנגולין שבבית מותר לכתחילה לצודן.
ולשיטה זו דפטור ומותר צ"ע הא קי"ל (שבת ג.) דכל פטורי דשבת פטור אבל אסור, ותירץ הרשב"א דהאי כללא במתני' הוא ולא בברייתא. וכ"כ הקרבן נתנאל בשם תוס' שבת שם ד"ה בר, ועי' בראשונים שם חילוק נוסף.
<b>ב.</b> הים של שלמה (סי' ג') נקט לדברי תוס' דפטור אבל אסור, אך כתב דהיינו לענין שבת אבל ביו"ט מותר לכתחילה משום שמחת יו"ט. ותמהו הפני יהושע וקרבן נתנאל (אות ח') הלא צידה דמיא לקצירה האסורה אף לצורך אוכל נפש כמש"כ תוס' ריש פירקין, וא"כ אין לחלק בזה לאיסורא בין שבת ליו"ט. מיהו כחילוק היש"ש משמע בחי' הרא"ה, וכן נקטו המג"א (תצז. ח.) והט"ז (סק"ה) לחלק בין שבת ויו"ט, וכן פסק המשנה ברורה (סקי"ז). וראה עוד שמחת יו"ט, ובהערת המהדיר (28) לרשב"א בשם הגריש"א.
<b>ג.</b> והנה כל נידון דלעיל הוא משום איסור צידה, אך יש לדון אף שאין בהו מוקצה, האם צריך להכינם מיהא מערב יו"ט משום איסור טירחא שלא לצורך שמא ימלך. וכתב הגהות מיימוני (יו"ט ב. ו.) בשם ראבי"ה דירא שמים יתן עיניו מתחילה להכינם [כסוגיא לעיל י. לענין יוני שובך]. והב"י (תצז. ו.) כתב בשם הגהות אשר"י (סי' י"ד) דתרנגולת העומדת לאכילה אין לחוש אי מטלטל ושביק להו, ויכול לברור איזה שירצה ומותרין כולן לטלטל, והוסיף הב"י דזהו כדעת הרמב"ם (יו"ט ב. ה.) והכי נקטינן. אבל בשם מהר"י אבוהב כתב הב"י להחמיר, והביא זאת הט"ז (סק"ה). מיהו כתב הב"ח (אות ד') דנראה ברור דלא פליגי לדינא אלא ראוי להחמיר קאמרי. ועי' משנה ברורה (סקי"ח), ושער הציון (אות מ'), וראה עוד בדברינו לעיל ריש י: ד"ה א"נ זימנין.
<b>הצד יוני שובך ויוני עליה וכו' חייב -</b> האם שייך צידה ביוני שובך - עי' תוס' לעיל ט. (ד"ה אין מוליכין) ובדברינו שם. וראה עוד בדברינו לעיל יא. ד"ה היכי דמי, אות א'.
<b>אלא אמר רבה בר"ה אמר שמואל הללו באין לכלובן בערב ומזונותן עליך והללו באין לכלובן בערב ואין מזונותן עליך -</b> מפרש התוס' רי"ד דהכי קאמר: אווזין ותרנגולין פטור לפי שהן נצודין ועומדין כשבאין לכלובן בערב, וכן ביום כשנותנין להן מזונות, משא"כ יוני שובך ועליה שאין נזונין ממך, ואף שבאין לכלובן ואפשר לתופסן בלילה, לא חשיבי נצודין מחמת כן, מידי דהוה המוצא קן בשדה דחייב אף שהלך בלילה לתופסן.
אמנם מפי' רש"י משמע דחדא סברא קאמר: דכיון שבאין לכלובן בערב ומזונותן עליך, חשיבי כ"כ נצודין ומזומנין והוו כבהמה. וראה עוד שמחת יו"ט.
<b>רב מרי אמר הני עבידי לרבויי וכו' לכלובן קאמרינן דעבידי לרבויי:</b>
<b>גירסות הראשונים:</b>
כגירסא שלפנינו גריס<b></b> רש"י, ופירש ד'לרבויי' היינו להשמט ולברוח. ותוס' חכמי אנגליה כתבו דגרסינן 'לדכויי', כלומר כשאוחזין אותן ממעטין עצמן ובורחין מיד בני אדם. והוסיפו דיש גורסין 'לדבויי' מלשון "ואשה כי תזוב דמה" ומתרגמינן "כי תידוב". ובפי' ר"ח משמע דגריס "הני בעי רבויי והני לא בעי רבויי", וגירסתו מתפרשת עפ"י חי' הר"ן (שבת קו:) ד'רבויי' היינו לארוב כדרך צייד האורב, משא"כ אווזים ותרנגולים שא"צ לארוב להן לכך אין בהן צידה.
ובעיקר דברי הגמ' יעוי' מש"כ לבאר התוס' רי"ד.
<h4>מתני'</h4>
<b>מצודות חיה ועוף ודגים שעשאן מערב יו"ט לא יטול מהן ביו"ט אלא א"כ יודע שנצודו מערב יו"ט:</b>
<b>איזה מוקצה זה:</b>
בגמ' מייתי עלה פלוגתא דספק מוכן, ומבואר דטעם איסור המשנה משום מוקצה, ועי' פני יהושע שדן דאין לפרש דהוי מוקצה מחמת איסור מלאכה, דהא כיון שהמצודות פרושות מבעוד יום ליכא איסורא בהך צידה ביו"ט, אלא הוי מוקצה כיון שלא היה דעתו עליו מאתמול דלא ידע אם תעלה מצודתו, והוה כ'נולד' דמודה ר' שמעון לאסור.
מיהו מדברי הירושלמי דפירקין דקדק הפני יהושע דהוה מוקצה משום איסור צידה, וכן דקדק מפי' רש"י (ע"ב ד"ה אם יש) שהוצרך לפרש דאתיא נמי כר' שמעון משום דאקצינהו בידים, ועי' בדבריו.
<b>ומעשה בנכרי אחד שהביא דגים לר"ג ואמר מותרין הן אלא שאין רצוני לקבל הימנו:</b>
<b>א] האם יש הכן לנכרי:</b>
בגמ' מבואר דמחלוקתם אם ספק מוכן אסור, וא"כ ודאי אינו מוכן אסור, ומוכח שגם בנכרי בעי הכן ושייך מוקצה. אך בירושלמי דשמעתין פליגי אי של נכרי צריך הכנה. וכתבו הרשב"א ובעל המאור (כד:) דקי"ל כמ"ד דאין הכן לנכרי, אך היינו בשאר ענייני מוקצה בתלוש דליכא איסור דאורייתא, אבל מוקצה מחמת איסור צידה או תלישה איכא אף בנכרי לכו"ע. וכן פסק בשו"ע (תצז. טו., תצח. ג.). וראה עוד בהרחבה בחי' המאירי, וע"ע יפה עינים לקמן ע"ב.
<b>ב]</b> לשון הרמב"ם בפי' המשנה "ר"ג סובר כי ספק מוכן מותר, וכן סובר כי נכרי שהביא ביו"ט דגים או פירות, אע"פ שצדן ביו"ט מותרים הם", וצ"ע הלא משמע בסוגיא דהך מעשה דנכרי ור"ג היה בספק מוכן, ומנא ליה דאפילו ודאי צדן ביו"ט מותרין - עי' מש"כ בזה הפני יהושע וחי' הצל"ח.
<h4>גמ'</h4>
<b>מעשה לסתור חסורי מחסרא והכי קתני ספק מוכן אסור ורבן גמליאל מתיר וכו':</b>
<b>גירסת הראשונים:</b>
הרשב"א, מאירי, ושטמ"ק גרסי "חסורי מחסרא והכי קתני ספק מוכן ר"ג מתיר ור' יהושע אוסר", [וכן משמע לכאורה מרש"י ד"ה ספק מוכן], וביאר הרשב"א דהא פשיטא לגמ' דר' יהושע הוא בר פלוגתיה דר"ג במתני', לפי דהכי מפורש בברייתא בסמוך.
והנה הפני יהושע ורש"ש הקשו מה הוצרך ר"י אמר שמואל לאשמועינן דאין הלכה כרבן גמליאל, ותירצו לפי שר"ג הורה הלכה למעשה וקי"ל דמעשה רב לפיכך הוצרכו לפסוק דלא כוותיה. אמנם לפי גירסת הראשונים הנ"ל נראה דהיה פשוט לגמ' דיחיד פליג עליו דהיינו ר' יהושע, לפיכך הוצרכו לפסוק דלא כר"ג.
<b>ספק מוכן אסור ורבן גמליאל מתיר וכו' אמר ר"י אמר שמואל אין הלכה כר"ג:</b>
<b>א] טעם דספק מוכן אסור:</b>
בתוס' ישנים (לעיל ג:) איתא משום דמוקצה חמור והוי כעין דאורייתא. וכן נקט בחי' המאירי כאן. אולם המגיד משנה (יו"ט ב. ו.) כתב מפני דהוי דבר שיש לו מתירין, דאפילו באיסור דרבנן קי"ל להחמיר כרב אשי (לעיל ד.), וסברא זו איתא בספר המאורות, הר"י מלוניל, וספר המכתם.
סברא נוספת הזכיר המגיד משנה שראו חכמים להחמיר כאן אפילו בספיקא דרבנן. ולא פירש הטעם, ויתכן שהוא כסברת התוס' ישנים הנ"ל. [והנה לשני טעמים אלו הן סברות בכל המוקצין, אך לדעת הרשב"א (לקמן אות ב') החמירו בספק מוכן רק מחמת איסור מלאכה דאורייתא].
נפק"מ בין הטעמים: כגון ספק מוכן שהמאכל יתקלקל עד למחר דלא חשיב דבר שיש לו מתירין. מיהו בחי' הר"י מלוניל איתא דכיון שרוב הדברים שיש להן מתירין אינן נפסדין בשעתן, לא חילקו ואסרו אף הנפסדים.
ולמעשה כתב שער הציון (תצז. י.) דבמקום הפסד גמור יש לסמוך להקל כסברת דבר שיש לו מתירין, ודלא כבית מאיר שהאריך להוכיח דטעם התו"י עיקר ובכל גווני אסור. ותוס' רעק"א במשניות כתב דיתכן שלמסקנת הסוגיא לעיל ד. אף התוס' ישנים מודים דספק מוכן אסור משום סברת דבר שיש לו מתירין, ולא קאמרי אלא לס"ד דהסוגיא.
<b>ב] באלו מוקצה אסרינן ספק מוכן:</b>
הרמב"ם (יו"ט ב. ו.) פסק דספק מוכן אסור, ודקדק המגיד משנה מלשונו שכל סוגי המוקצה ונולד בכלל זה, אך כתב שהרשב"א בעבודת הקדש ריש ש"ה [וכן בחי' הרשב"א כד: ד"ה ספק נעשו] חולק שבכל ספק מוקצה ונולד הולכין להקל בדרבנן, ולא החמירו אלא כגון סוגיין בדבר שקרוב ליגע בשל תורה, וכגון ספק ניצוד ביו"ט. וראה במגיד משנה שתמה על דברי הרשב"א, ומסיק כהרמב"ם שאין לחלק. ועי' לחם משנה שתירץ קושיתו, ואדרבה הקשה לשיטת הרמב"ם.
וראה עוד חי' הצל"ח (לעיל ד.), מרכבת המשנה, ב"ח (תצז. ג.), תוס' רעק"א כאן, ועמק ברכה (ענין יו"ט אות ד'). וראה עוד בדברינו לעיל י: ד"ה לימא מסייע, אות ב'.
<b>ג] ספק מוכן ביו"ט שני:</b>
בחי' הרא"ה, הר"ן, ושטמ"ק הביאו שה"ר אשר מלוניל התיר ספק מוכן ביו"ט שני, לפי דהוי כספק ספיקא: ספק אם היום יו"ט וספק מוקצה, ורב אשי (לעיל ד.) לא החמיר בדבר שיש לו מתירין אלא בחד ספק ולא בתרי ספיקי. והר"ן הסכים לדבריו ודחה דעת האוסרין אף ביו"ט שני, וסברתם דאנן דבקיאין בקביעא דירחא לא עבדינן יו"ט שני מספק אלא מנהג אבותינו בידינו (לעיל ד:), לכך חשיב כיו"ט ודאי מדרבנן.
ולהלכה - השו"ע (תצז. ד.) פסק להקל ביו"ט שני, אך המשנה ברורה (סקי"א) הביא דעת החולקים [מהרש"ל, תרומת הדשן, מג"א, ט"ז, וכ"מ מהגר"א, וכ"כ הגר"ז - שער הציון אות כ'], ומסיק דיש להחמיר כסברא זו אם לא במקום הפסד גדול.
<b>ד] בכדי שיעשה בספק מוכן:</b>
לקמן ע"ב איתא דנכרי שהביא דורון לישראל אם יש באותו המין במחובר אסור לערב בכדי שיעשו. מיהו בספק מוכן כתב המשנה ברורה (תצז. ח.) בשם המג"א ושאר אחרונים, דלא בעינן בכדי שיעשה כיון שלא ניצוד בידי אדם אלא מאליו, וה"ה בכל ספק מוקצה. ויסוד הדבר איתא בתוס' לקמן ע"ב ד"ה ולערב.
<b>ה]</b> בחי' רעק"א הוכיח מדברי הרא"ש (סוף מכילתין) דלא אמרינן ספק מוכן אסור אלא בספיקא דמעשה ולא בספיקא דדינא.
<h4>רש"י</h4>
<b>ד"ה הצד צפור - הצד צבי מן החוץ עד שהכניסו לבית בשבת -</b> צ"ב שנקט רש"י דוקא 'בשבת', ואולי אינו אלא ציון מקום שמשנה זו נשנית במס' שבת. או שמא כוונת רש"י דבשבת דוקא חייב על צידה ולא ביו"ט, אך זהו רק למפרשים בשיטת רש"י שאיסור צידה ביו"ט אינו אלא מדרבנן - עי' בדברינו במתני' ריש פירקין.
<b>ד"ה חייב - אבל צפור שהכניס לבית ונעל בפניו פטור שיוצא לו דרך חלונות -</b> וכן פי' רש"י בשבת קו. (ד"ה הצד צפור). ותמה הרש"ש שם אמאי לא נקט טעם המבואר בגמ' דציפור בבית הוא משתמט ואינו ניצוד. ועי' פני יהושע וראש יוסף כאן, ב"ח (שט"ז סוף סק"א), ט"ז (סק"א), אבני נזר (או"ח סי' ק"צ), ושפ"א בשבת שם.
<b>ד"ה הכא - דקתני גבי שבת צפור למגדל ולא לבית -</b> עי' בדברינו בגמ' ד"ה אמר רבה, אות א'.
<b>ד"ה השתא דאתית - ורשב"ג אף בביבר קטן פליג וכו' א"נ לאו לאפלוגי אתא אלא לפרושי כדלקמן -</b> בביאור צדדי רש"י יעוי' בדברינו בגמ' ד"ה א"ל אביי, אות א'.
<b>ד"ה א"ל גמרא גמור - אומר לתלמיד שוטה למוד הן אמת הן שבוש ויהא לך לזמר ושיר -</b> עי' פירוש בן יהוידע בע"א.
<b>ד"ה הבא מצודה - והיינו שיעורא דביבר גדול דלעיל וכו' ורב אשי שערינהו לעיל בחדא שיעורא ורב יוסף בהאי שיעורא -</b> עי' בדברינו בגמ' ד"ה היכי דמי.
<b>ד"ה יוני שובך ויוני עליה - יוני הבר הן ושטין ואוכלין בחוץ -</b> עי' ב"ח (תצז. ו.), ועי' בדברינו לעיל יא. ד"ה היכי דמי, אות א'.
<b>ד"ה אלא שאין רצוני לקבל הימנו - שאני שונאו -</b> ברש"י שעל הרי"ף איתא "שהיה הנכרי שונאו". ויש לעיין אמאי לא פירש רש"י בפשיטות דלא רצה לקבל משום דשונא מתנות יחיה, ואולי שאני רבן גמליאל דנשיא היה כדכתיב "יובילו שי למורא", או שמא מנכרי ליכא הך עניינא שלא לקבל מתנות. ושו"ר שבספר פירות תאנה ציין למנחת פתים (או"ח סי' תצ"ח) שדן אי יש ענין לא לקבל מתנות מנכרי.
ובחי' המאירי הביא יש מפרשים שרצה להחמיר על עצמו, והפני יהושע דחה שאין לפרש כן דא"כ היה לו לקבלן וליהנות בהן לאחר יו"ט.
<b>ד"ה אהא - דלא שייך למימר הלכה כר' יהושע משום דלא תני ליה לדר"י במתניתין -</b> עי' חי' רעק"א (ד"ה ובזה היה מיושב) שפירש בענין אחר. וע"ע יד דוד.
<h4>תוס'</h4>
<b>ד"ה כל היכא - ושיעור היה להם גובה בכתלים של ביברין -</b> עי' מהר"ם ביאור הכרח דתוס'.
וכדברי תוס' דהכא כתבו גם תוס' ותוס' הרא"ש בשבת קו:, אולם הריטב"א שם כתב דמסתברא דמיירי בכותל גבוה ד' אמות כסתם כתלים.
<b>ד"ה כל שאומר - ופ"ה דאידי ואידי חד שיעורא הוא ודוחק הוא וכו' -</b> עי' מגיני שלמה בישוב פי' רש"י, ועי' שהקשה על פי' תוס'.
<b>לכך צ"ל דלעיל מיירי בבהמה וחיה והכא מיירי בעופות -</b> ולפיכך בעי הכא על מילתא דרשב"ג היכי דמי מחוסר צידה, ואילו בשבת קו: לא בעי הכי על דברי רשב"ג, משום שהכא תנא עופות לענין ביברין, ואילו התם לא הוזכרו עופות - רשב"א.
ופירושי שאר הראשונים בשיעורא דשמואל - עי' בדברינו בגמ' ד"ה היכי דמי.
<b>ד"ה ותניא - וא"ת והא קי"ל כל פטורי דשבת פטור אבל אסור מדרבנן -</b> משמע לדעת תוס' דאווזין ותרנגולין אף שאין חייב עליהן אסור מיהא לצודן מדרבנן, ועי' בדברינו בגמ' ד"ה ותניא הצד.
<h3>דף כד:</h3>
<h4>גמ'</h4>
<b>רשב"א אומר בא ומצאן מקולקלין מערב יו"ט בידוע שמערב יו"ט נצודו ומותרין:</b>
<b>נצודו ב' או ג' חיות:</b>
כתב הפמ"ג (במשב"ז תצז. ד.) דאם היתה מצודה שיכול לצוד בה כמה חיות, ומצא בה שתים דיתכן שנתקלקלה המצודה מחמת הראשונה והשניה נצודה ביו"ט, אפשר להתיר אחת משום ספק ספיקא: שמא נצודו שתיהן מערב יו"ט, ואפילו אחת נצודה ביו"ט שמא זו האחרת. אך אם נצודו ג' חיות נסתפק הפמ"ג שמא יש לאסור כולן, דאפילו איכא אחת שנצודה מערב יו"ט הרי היא מעורבת בשתים שספק נצודו ביו"ט, וא"כ אפשר דיש לאסור כל התערובת.
<b>הא גופה קשיא וכו' הא ספיקא אסורה, אימא סיפא וכו' הא ספיקא מערב יו"ט נצודו ומותרין:</b>
<b>א.</b> כתב מהרש"א דאליבא דרב לקמן דס"ל דלרבן גמליאל מותרין לקבל אך אסורין באכילה, היה אפשר לתרץ דהך ברייתא כר"ג אתיא, ורישא דדייקינן ספק מוכן אסור היינו באכילה, וסיפא דדייקינן שמותר היינו בטלטול, אלא שסוגיא דהכא סברה כלוי דנקט דלר"ג מותרין אף באכילה.
ועי' פני יהושע שהשיג על דבריו, וראה עוד מהר"ם שיף, חי' רעק"א (ד"ה ובזה מיושב קו' מהרש"א), שפ"א, ושמחת יו"ט.
<b>ב.</b> לעיל ע"א (ד"ה ספק מוכן, אות ג') הבאנו דעת הסוברים דספק מוכן מותר ביו"ט שני, והקשה הפני יהושע (סוד"ה הא גופה) א"כ שפיר יש לתרץ דרישא איירי ביו"ט ראשון וסיפא איירי ביו"ט שני. וכן הקשה הישועות יעקב (או"ח סי' תצ"ז), וראה מש"כ לישב האור גדול, וע"ע הערת המהדיר (34) לרשב"א.
<b>הכי קאמר וכו' הא ספיקא נעשה כמי שנצודו ביו"ט ואסורין, אר"י אמר שמואל הלכה כר"ש בן אלעזר:</b>
<b>צ"ע למסקנא במאי פליגי ר"ש בן אלעזר ות"ק, ומה הוצרכו לפסוק כרשב"א הלא ת"ק דאסר מן הרשתות ומכמורות אית ליה נמי ספק מוכן אסור:</b>
מבאר הרשב"א עפ"י הירושלמי, וכ"כ מהרש"א ומהר"ם שיף עפ"י דברי רש"י (ד"ה הלכה כר"ש): דת"ק ורשב"א פליגי כשבא ומצאן מקולקלין מערב יו"ט, דת"ק אסר לפי שמותר רק ודאי מוכן גמור, ורשב"א מיקל דאף כה"ג דקרוב לודאי שרי, ובהא פסק כרשב"א דמיקל.
ובביאור מחלוקת ת"ק ורשב"א - עי' מש"כ בחי' רעק"א (ד"ה ובזה מיושב קו' מהרש"א), וע"ע חי' חת"ס, וחסדי דוד (תוספתא פ"ג ה"ב).
והנה הרמב"ם לא הביא דינא דר"ש בן אלעזר, וכתב המגיד משנה (יו"ט ב. ח.) לפי שהוא דין פשוט שספק מוכן אסור, ומוכח דמפרש אליבא דהרמב"ם דלא פליגי ת"ק ורשב"א ואין ביניהם נפקותא לדינא. וצ"ע א"כ אמאי פסק שמואל הלכה כרשב"א והו"ל למימר אפלוגתא דר"ג ור' יהושע הלכה כר' יהושע. וגם הב"ח (תצז. ג.) תמה על המגיד משנה, ועי' בחי' רעק"א מש"כ לישב דברי המגיד משנה, אך מסיק דמפשטא דלישנא דהש"ס משמע דת"ק ורשב"א פליגי.
ועוד בישוב השמטת הרמב"ם - עי' ים של שלמה (סי' ג'), פני יהושע, חסדי דוד הנ"ל, ושמחת יו"ט.
<b>מותרין למאי רב אמר מותרין לקבל ולוי אמר מותרין באכילה:</b>
<b>א]</b> כתב רש"י לאו דסברי רב ולוי כוותיה דרבן גמליאל אלא מילתיה הוא דמפרשי. מיהו מדברי הר"ן מבואר דנפק"מ במחלוקתם אליבא דת"ק אי אסר רק באכילה או גם בטלטול. וכ"כ ראשון לציון, וע"ע ראש יוסף, ושמחת יו"ט.
<b>ב]</b> בתוס' חכמי אנגליה הניחו בקושיא, וכן הקשה הרשב"א כיון דלרב אסורין באכילה היאך מותרין לקבל ולטלטל, דהא כל שאסור באכילה אסור נמי בטלטול. וכתב לישב דבספק מוכן דנכרי דוקא הקל רבן גמליאל דס"ל שדי אם נגזור עלה איסור אכילה. וכן רמז רש"י ד"ה לקבל. ועי' מש"כ לפרש בזה הפני יהושע, ומרומי שדה, וראה עוד בהערות המהדיר לרשב"א (39-41).
<b>אלא למ"ד מותרין באכילה פירות בני יומן מי שרו באכילה -</b> עי' מהרש"א.
<b>אלא בכוורי דאדימי ופירי דכבישי בירקא עסקינן וכו':</b>
<b>פירושי הראשונים:</b>
<b>א.</b> רש"י פירש 'כוורי דאדימי' היינו שלא נס אדמומית שתחת לחייהן שבודקין אותן שם. והנה לפירושו המתבונן בהן היטב יכיר שמערב יו"ט הן, אך מ"מ יש לטעות שבני יומן הן, קמ"ל דלא חיישינן להא ולא גזרו מפני מראית העין. וכעין זה פירשו הרשב"א, רא"ה, ושטמ"ק.
<b>ב.</b> בשם רבותיו פירש רש"י ד'כוורי דאדימי' היינו מנותחין. והקשה דא"כ מאי למימרא. והשטמ"ק הביא פירוש זה, וביאר דע"י שהן מנותחין הדם יוצא ונראין כבני יומן.
<b>ג.</b> תוס' לא ניחא להו לפרש שהדגים והפירות ודאי מערב יו"ט ושרו לכו"ע, ופירשו שהן ספק מערב יו"ט ואתיא כרבן גמליאל דמתיר ספק מוכן. ועי' הגהות גנזי יוסף שכתב דאף רש"י לא נקט הכי אלא גבי פירי דכבישי בירקא, אך גבי כוורי מודה דספק הן. [מיהו בתוס' וברשב"א איתא בהדיא דאליבא דרש"י גם כוורי ודאי מוכנים הם לכו"ע]. וראה עוד שמחת יו"ט.
<b>אמר רב פפא הלכתא נכרי שהביא דורון לישראל ביו"ט אם יש מאותו המין במחובר אסור:</b>
<b>א] טעם האיסור:</b>
<b>א.</b> פירשו רש"י ובעל המאור דאסורין משום מוקצה [ועי' בדברינו על רש"י ד"ה אם יש], וכן נקטו תוס' לעיל ג. (ד"ה גזרה) והוכיחו מדנקטיה הכא גבי ספק מוכן.
ותמה הר"ן מה הוצרכו לזה, תיפוק ליה דאסור כדי שלא יהנה ממלאכת יו"ט כדפי' רש"י בסמוך גבי 'בכדי שיעשו'. ותירץ הר"ן דלשיטת בעל המאור דאף במלאכות דאורייתא מותר מיהא לישראל אחר [עי' בדברינו בגמ' ריש כה.], הוצרך לטעם מוקצה לאסור הכא אף לישראל אחר, אך לשיטת רש"י גופיה (ריש כה.) דמדאורייתא אסור לאחר צ"ע. ומסיק הר"ן דעל כרחך לא הוצרך אלא ללמדנו דאף פירות שהנכרי תלש לעצמו אסורין לישראל ביו"ט, והיינו מטעם מוקצה. [וכן יש לדקדק מדברי רש"י (סוד"ה אם יש) שכתב "ולא תחלוק במחובר בין שלו בין של נכרי"].
ואופנים אחרים בביאור אמאי נקט רש"י משום מוקצה - יעוי' בפני יהושע, חי' הצל"ח, חי' רעק"א ובשו"ת רעק"א (ח"ב סי' ק"נ) [ועל דבריו בחי' מנחת שלמה], חי' חת"ס, מהר"ם שיף, מרומי שדה, וראה עוד בהערת המהדיר (44) לרשב"א.
<b>ב.</b> לפירוש רש"י שאסור משום מוקצה, נקט הרמב"ן במלחמות דאם דעתו של הישראל מבעוד יום על הפירות, כגון ששמע הנכרי אומר למחר אתלוש פירות להביא דורון לישראל, כה"ג מותרין הן משום מוקצה. אך השטמ"ק כתב דנראה שלא מהני תנאי ומחשבה בדבר המחובר, וכגרוגרות וצמוקין דמי דלא מהני בהו מחשבה, עי' בדבריו.
<b>ג.</b> עוד דנים הראשונים אמאי איצטריך גם לטעם איסור מוקצה דהכא וגם לגזירת שמא יעלה ויתלוש לעיל ג. - עי' תוס' שם ד"ה גזרה, ובדברינו שם שציינו תירוצי הראשונים והאחרונים בזה.
<b>ד.</b> מיהו יש שנקטו דאף משום איסור מלאכה אסרו לישראל אפילו כשהנכרי תלש או צד לעצמו - עי' תוס' סוף ד"ה ולערב, ובדברינו שם.
<b>ב] לענין הנאה בדבר וטלטולו:</b>
<b>א.</b> כתב המשנה ברורה (תקטו. ד.) דלא רק אסור לאוכלו אלא ה"ה דאסור ליהנות בו, כגון הדס שנקצץ אסור להריח בו. ועי' שער הציון (אות ט').
<b>ב.</b> ולענין טלטול: הרי"ף הרא"ש והרשב"א כתבו דלא רק באכילה אסורין אלא גם בטלטול [דכל שאסור באכילה אסור בטלטול]. אך מהרש"ל ביש"ש (סי' ה') נקט שמותר לטלטל. והטור ושו"ע (תקטו. א.) פסקו להלכה דאסור לטלטל. וראה עוד מג"א (סק"כ), וקרבן נתנאל (אות ג').
<b>ג] ספק נלקטו היום:</b>
הטור (תקטו. ג.) פסק דאפילו ספק אם נלקטו הפירות היום אסורין, וביאר הב"י לפי דקי"ל ספק מוכן אסור. הנה פירש הכי לסברת האיסור משום מוקצה, אך בב"ח שם (סק"ו) מבואר דאף משום איסור מלאכה יש לאסור מספק, דהכי דייקא לישנא דרב פפא "אם יש במינו במחובר", משמע דהוא ספק אם נלקטו היום. וטעמא דמילתא משום שדרך בני אדם ללוקטן ביומו ולא מבערב, והולכין אחר הרוב ואין תולין להקל. [מיהו בסיפא גבי באו מחוץ לתחום כתבו תוס' בשם הר"ש מאיבר"א דספק מותר, ועי' בדברינו על תוס'].
וראה עוד משנה ברורה (סקכ"ז), וביאור הלכה (ד"ה אפילו אם הוא ספק).
והנה בשבת קנא. תנן נכרי שהביא חלילין בשבת לא יספוד בהן ישראל אלא א"כ באו ממקום קרוב, ופירש שמואל דחיישינן שמא חוץ לחומה לנו, וביאר רש"י ד'חיישינן' דקאמר לקולא, כלומר שאין צריך לידע בבירור שבאו ממקום קרוב, אלא אפילו באו חוץ לעיר תלינן לקולא שמא בתוך התחום לנו. ברם הרי"ף והגאונים שם פירשו דשמואל קאמר 'חיישינן' לחומרא.
והקשו הרשב"א והר"ן שם לשיטת רש"י, היאך אזלינן בספק לקולא, הא בסוגיין דביצה גבי נכרי שהביא דורון לישראל מוכח דכל שיש מאותו המין במחובר אין מקילין לתלות שנלקט אתמול. וראה בהרחבה בקהלות יעקב כאן (סי' י"ט), ובכתבי קה"י החדשים (סי' קס"ח).
<b>ולערב נמי אסורין בכדי שיעשו:</b>
<b>שיטות הראשונים בטעם הדין, ונפק"מ ביניהם:</b>
<b>א.</b> רש"י (כאן, ובשבת יח: ד"ה בכדי שיעשו) פירש טעם הדין כדי שלא יהנה ממלאכת שבת ויו"ט. והסכים לפירושו הר"ן כאן.
<b>ב.</b> תוס' (כאן, ובשבת קכב. ד"ה ואם, ועירובין לט: ד"ה אי) פירשו דאסרו משום דאי שרית ליה אתי למימר לנכרי לעשות לו. וכן פירשו שאר הראשונים [רמב"ן וריטב"א שבת קכב., רשב"א כאן ושם, רמב"ם שבת ו. ח.], וביארו הרשב"א וריטב"א בשבת דאף שעצם האמירה לנכרי היא מדרבנן, לא חשיב גזירה לגזירה דאי לא הא לא קיימא הא. והריטב"א הוסיף סברא כדי שלא יעשה אדם מלאכתו בשבת ע"י נכרי ונעשית השבת חול. וע"ע חי' הצל"ח על תוס' כאן.
<b>ג.</b> בעל המאור כאן נקט כסברת רש"י, אך גבי הבאה חוץ לתחום פירש כתוס'. וביאר מהרש"א דס"ל שבאיסור חוץ לתחום דקיל שלא נעשית מלאכה בגוף הדבר, אין להחמיר מטעם שלא יהנה ממלאכת יו"ט, אלא רק מחשש שמא יאמר לנכרי. וראה בדברינו על רש"י ריש כה. ד"ה חוץ לתחום.
<b>ד.</b> נפק"מ בין הפירושים - מבואר בדברי תוס' האם שרי ליו"ט שני, דלסברת רש"י שרי במוצאי יו"ט ראשון בכדי שיעשה [דממה נפשך אי היום השני חול הרי המתין, ואם הוא קדש נמצא שנלקטו אמש בחול], אך לסברת תוס' והראשונים אסור עד למוצאי יו"ט השני כדי שלא יאמר לנכרי ביו"ט הראשון לעשות מלאכה ביו"ט השני.
ובדעת הרמב"ם צ"ע דכיון דס"ל כסברת תוס' יש לאסור ביו"ט שני, ואילו בהל' יו"ט (ב. י.) משמע מדברי הרמב"ם דשרי, וכ"כ הרא"ש בשיטת הרמב"ם. וקושיא זו קשיא גם בשיטת הרשב"א כאן. ועי' מש"כ הקרבן נתנאל (אות כ'), וע"ע ראשון לציון ושפ"א כאן.
ולהלכה - כתב השו"ע (תקטו. ה.) דמותר בליל יו"ט שני בכדי שיעשו. והרמ"א הביא דעת המחמירין לאוסרו עד מוצאי יו"ט שני, ומסיק דנוהגין להחמיר אם אינו צורך יו"ט לאורחים וכיו"ב, דאז נהגו להקל לאחרים שלא הובא בשבילן. וראה משנה ברורה (סקי"ב) ובשער הציון בגדר הא דמחשיבין אורחים כאחרים. וביאור הלכה (ד"ה ויש מחמירין) האריך שרוב הפוסקים נקטו כשיטת השו"ע להקל כדעת רש"י, ועל כן במקום שיש עוד צדדים להתיר נראה לכאורה דיש לסמוך להקל.
<b>ה.</b> נפק"מ נוספת - כתב הרא"ש דלפי' רש"י אסור לכל ישראל בכדי שיעשו שלא יהנה ממלאכת יו"ט, אבל לשיטת תוס' מסתבר שמותר לישראל אחר דאין אדם חוטא ולא לו. והא דלא קאמר רב פפא דמותר לישראל אחר כדקאמר גבי הבא מחוץ לתחום, כיון דמ"מ כל היום אסור לכל ישראל בשביל שעה מועטת דבכדי שיעשו לא חש להאריך.
מיהו יעוי' בהרחבה בדברי הב"ח (ריש סי' תקט"ו) שנקט אליבא דתוס' דאין לחלק ואסור אף לישראל אחר, עי' שהקשה על דברי הרא"ש, ומש"כ לישבן. וראה גם מהרש"א ומהר"ם כאן שדקדקו מדברי תוס' דלא כהרא"ש. ועי' קרבן נתנאל (אות צ-ק) בישוב הקושיות, וע"ע שפ"א.
<b>ואם אין מאותו המין במחובר תוך התחום מותר חוץ לתחום אסור:</b>
<b>א] האם בהבאה חוץ לתחום אסרו נמי בכדי שיעשו:</b>
תוס' (ד"ה ולערב) כתבו בשם הר"י, דהכא לא בעינן להמתין בכדי שיעשו. וכ"כ תוס' עירובין מ. בשם הבה"ג, ודקדקו מדקתני סתמא "חוץ לתחום אסור" ולא הזכיר כדלעיל דבעינן בערב בכדי שיעשו. וכן דקדקו הלחם משנה (יו"ט ב. י.) והגהות הרמ"ך מדברי הרמב"ם שם. והיינו טעמא דלא החמירו חכמים אלא בדבר שנעשה בו איסור דאורייתא.
וכתב הרא"ש דאין לחוש שמא הביאו הנכרי דרך רשות הרבים ונעשה איסור דאורייתא, דלא שכיחא האידנא רה"ר דששים ריבוא בוקעין בו. מיהו דעת הרמב"ם (שבת יד. א.) והרמב"ן (עירובין נט.) דאין צריך ששים ריבוא, ולדבריהם צ"ל כמש"כ תוס' שבת קנא. ד"ה אא"כ [וציין לשם הקרבן נתנאל אות ש'], דהבאת דבר ממקום קרוב כיון דלא מהני כ"כ הבאתו, אפילו אי יש לחוש שהביאו דרך רה"ר לא אסרו כשאר מלאכות דאורייתא. וראה עוד תוס' שבת קכב. (ד"ה משקה), ושטמ"ק כאן (ד"ה ואם לאו).
מיהו בעיקר דברי תוס' בשם הר"י, יעוי' שם שרבינו יהודה הקשה מהבאת חלילים למת דאסרו בכדי שיעשה אף דהוי מילי דרבנן והבאה בעלמא, ועי' בתוס' שכתבו לחלק דהתם אוושא מילתא טפי. אולם כתב הרא"ש שהרי"ף בתשובה וספר התרומה וספר המצות נקטו מכח זה דאף בהבאה חוץ לתחום צריך להמתין בכדי שיעשה. וכן דעת הר"ן והרשב"א, וכן פסק השו"ע (תקטו. ה.).
<b>ב] הבא חוץ לתחום מותר בטלטול:</b>
כתב הרא"ש (סוס"י ב') דאף שאסרו באכילה את הבא חוץ לתחום, מותר מיהא בטלטול שהרי שרי לישראל אחר. וכ"כ הטור (תקטו. ה.), ועי"ש בב"ח (סק"ח).
<b>ג] איסור תחומין לא הותר לצורך אוכל נפש:</b>
מבואר בסוגיין דאיסור תחומין לא הותר לצורך אוכל נפש, וכן איתא בהדיא במתני' לקמן לט: דאסור להביא לו פירותיו מעיר אחרת אם לא עירב, וצ"ע אמאי לא הותרו תחומין לצורך אוכל נפש כשאר מלאכות - עי' בדברינו במתני' לקמן לט: ד"ה מי שהיו פירותיו, אות א'.
<h4>רש"י</h4>
<b>ד"ה הלכה כר"ש - והיכא דבא ומצאן מקולקלין מאתמול יש לסמוך דנצודו מבעו"י -</b> עי' בדברינו בגמ' ד"ה הכי קאמר.
<b>ד"ה ולוי אמר - ולאו דסבירא לרב ולוי כותיה אלא מלתיה הוא דמפרשי -</b> עי' בדברינו בגמ' ד"ה מותרין למאי.
<b>ד"ה מפולמים - לחים -</b> חי' המאירי פירש מנוקבים, כלומר שנלכדים בחכה וניכר שבני יומן הן.
<b>ד"ה ופירי דכבישי - ואשמועינן דאע"ג דדמו לבני יומן וכו' ורבותי פירשו וכו' -</b> עי' בדברינו בגמ' ד"ה אלא בכוורי.
<b>ד"ה אם יש מאותו המין במחובר אסורין - משום מוקצה -</b> צ"ע תיפוק ליה כדי שלא יהנה ממלאכת יו"ט כדפי' רש"י לקמן גבי בכדי שיעשו - עי' בדברינו בגמ' ד"ה אמר רב פפא, אות א'.
<b>ואפילו לר"ש יש מוקצה בגרו"צ ומחובר כגרו"צ דמי וכו' - א.</b> רש"י הוצרך לזה לשיטתו לקמן לג. (ד"ה והלכתא) דאף ביו"ט הלכתא כר' שמעון במוקצה, ודלא כהרי"ף והרמב"ם שפסקו כרב נחמן (לעיל ב:) דלענין יו"ט הלכה כר' יהודה במוקצה, ועי' בדברינו לעיל ב: ד"ה מאי שנא, אות ב'.
<b>ב.</b> בהא דנקט רש"י דמוקצה מחמת איסור תלישה כדהכא מודה ר' שמעון רק כשאקצינהו בידים דלא לקטן מאתמול - הנה כן נקטו גם תוס' שבת קכב. (ד"ה איני), וכן כתבו תוס' לעיל ג. (ד"ה גזרה), ועי' בדבריהם. ברם בעל המאור כאן פליג דר' שמעון מודה במוקצה מחמת איסור ואפילו לא דחייה בידים. והרמב"ן במלחמות דחה דבריו והסכים לפי' רש"י. וראה בזה פני יהושע, ובהרחבה באפיקי ים (ח"ב סי' י"ט ד"ה ואפשר לומר, והלאה).
<b>ד"ה ולערב אסורין - ויש לי ראיות הרבה מההוא בר טביא דעירובין ומביצה שנולדה וכו' -</b> עי' רש"י עירובין לט: (ד"ה פסק) שסייע גם מהסוגיא שם דף מ., ותוס' כאן דחו ראיותיו, ועי' תוס' עירובין שם (ד"ה אי) שדחו גם ראיה זו.
<h4>תוס'</h4>
<b>ד"ה אלא בכוורי - דודאי נצודו מעי"ט וקרי ליה בני יומן כך פרש"י, ולא נהירא דפשיטא דמותרין לטלטל וכו' -</b> בישוב פי' רש"י יעוי' מגיני שלמה, פני יהושע, וגנזי יוסף.
<b>ד"ה ולערב - והקשה הר"י לפרש"י וכו' א"כ המבשל בשבת בשוגג אמאי יאכל הא נהנה ממלאכת שבת -</b> תוס' חולין טו. (ד"ה מורי) תירצו קושיא זו, דבבישול אין נהנה כל כך דבלאו הכי ראוי לכוס. אך הקשו מהשוחט בשבת בשוגג, ותירצו דבמילתא דלא שכיחא לא גזרו. וכ"כ תוס' עירובין לט: (ד"ה אי), והרא"ש כאן (סי' ב'). ועי' קרבן נתנאל (אות מ'), וע"ע מגיני שלמה, פני יהושע, שפ"א, וחי' מנחת שלמה.
<b>אלא הטעם שמא יאמר לנכרי לך ולקט ומזה הטעם אסורים עד מוצאי יו"ט האחרון בכדי שיעשו -</b> לענין הלכה יעוי' בדברינו בגמ' ד"ה ולערב.
<b>וכללא הכי הוא דדבר הבא מאליו או דבר מוקצה הבא בידים שהביא נכרי בשביל עצמו או בשביל נכרי אחר ונתנן לישראל בי"ט ראשון מותר בשני:</b>
<b>א.</b> דוקא דבר מוקצה אסור מיהא ביו"ט ראשון לישראל, אבל כגון הדליק הנכרי נר לעצמו או תלש וצד לעצמו, דעת תוס' לקמן דמותר לישראל אפילו בו ביום, ודחו דעת רבינו יהודה שהחמיר בזה. ועי' מהרש"א.
<b>ב.</b> כתב מהרש"א שמדברי תוס' נראה דדוקא הובא בשביל נכרי מותר מיהא ליו"ט שני, אך הובא אפילו לישראל אחר אסור. אבל הרא"ש כתב לשיטת תוס' דשרי, דטעמא דתוס' שמא יאמר לנכרי להביא לא שייך לישראל אחר דאין אדם חוטא ולא לו. ועי' בדברי מהרש"א, ובקרבן נתנאל (צ-ק), וחי' מנחת שלמה.
<b>ור"י פירש שאין במינו במחובר הבא מחוץ לתחום לא בעינן כדי שיעשו דלא החמירו אלא בדבר שנעשה בו מלאכה -</b> כ"כ תוס' עירובין מ. (בסוה"ד המתחיל לט:) בשם הבה"ג, וביארו דנראה שדקדקו הכי מדקאמר הכא רב פפא "אסורין בכדי שיעשו" רק על מחובר, ולא הזכיר הכי גבי הבא חוץ לתחום. וכן דקדק הלחם משנה (יו"ט ב. י.) מדברי הרמב"ם שם.
<b>וקשה לרבי' יהודה דאמרינן בפרק שואל וכו' -</b> הרא"ש (סי' ב') הביא שבתשובת הרי"ף וכן בספר התרומה וספר המצות נקטו אכן מחמת קושיא זו דאין לחלק, ואף בהבאה חוץ לתחום צריך להמתין בכדי שיעשו. וכן דעת הרשב"א והר"ן. וכן פסק בשו"ע (תקטו. ה.).
<b>דאמרינן בפרק שואל הביאו חלילים למת מחוץ לתחום לא יספוד בהן עד מוצאי יו"ט ומשמע התם בכדי שיעשו -</b> כן הוא שיטת תוס' בשבת שם (ד"ה נכרי), וכן נקטו שאר הראשונים שם, אבל רש"י נקט התם דלא יספוד עולמית, דחמיר טפי משום דמוכחא מילתא שהובאו לצורך ישראל. ותוס' שם פירשו דלא מוכחא לפי שדרך להביאן לכמה בני אדם. [ומ"מ מוכחא מילתא ואוושא טפי משאר דברים שלא אסרו בדרבנן אפילו בכדי שיעשו כדמפרשי תוס' בסמוך].
<b>ואומר הר"ר שמואל מאייבר"א דספק חוץ לתחום מותר:</b>
<b>א.</b> כלומר דהוי ספק דדבריהם לקולא כדמפרשי תוס' [כפי הגהת הגליון ורש"ש]. וכתבו תוס' עירובין מה: (ד"ה איבעית אימא) דאע"ג דאמר רב אשי (לעיל ד.) דדבר שיש לו מתירין לא בטל אפילו בספק דדבריהם, גבי עירוב הקילו טפי.
<b>ב.</b> עיקר דברי הר"ש מאיבר"א תליא בפלוגתת רש"י והרי"ף בביאור דברי שמואל דאמר (שבת קנא.) "חיישינן שמא חוץ לחומה לנו", והביא פלוגתא זו הרשב"א בסוגיין. ועי' טור (תקטו. ז.), וב"י שם, ובפסק השו"ע שם.
<b>ג.</b> עי' חי' רעק"א שכתב לקשר דברי תוס' דהכא לדלעיל, דהר"ש מאיבר"א אתי להוכיח שיטת ר"י לעיל דחוץ לתחום לא בעינן בכדי שיעשו.
<b>ורבי' יהודה היה אוסר במחובר ובצידה אפי' לא הביאו בשביל ישראל רק בשבילו או בשביל נכרי אחר, ולא משמע כן גבי מרחצת וכו' ואין סברא לחלק בין דבר אכילה לדבר אחר:</b>
<b>א.</b> מבארים מהר"ם ומהרש"א שרבינו יהודה פליג על תוס' לעיל שהתירו במוצאי יו"ט שני בכדי שיעשה היכא שעשה הנכרי בשביל עצמו או בשביל נכרי אחר, דביו"ט ראשון גם תוס' מודים לאסור מיהא משום מוקצה.
<b>ב.</b> בחי' הרא"ה נקט כרבינו יהודה דאסור במחובר וצידה אפילו עשאן הנכרי לעצמו, וכתב לחלק מההיא דמרחץ בשבת, דדוקא במלאכות שא"א שיעשו מאליהן אלא ע"י עשיה לא גזרו שמא יעשה ישראל דלא נחשדו לחלל שבתות, אבל צידה דאפשר שתצוד מאליה בשבת, או תלישה שאפשר שיפלו מאליהן, בזה גזרו דכיון שאפשר מאליה הויא מילתא דשייכי ורגילי בה ואיכא למיגזר שמא יעשה ישראל או יסייע בה.
<b>ג.</b> הטור (תקטו. ב.) וכן השו"ע שם פסקו דאם הנכרי תלשן לעצמו ושוב הביאן לישראל אסורין בו ביום ומותרין בלילה ולא בעינן בכדי שיעשו. ונחלקו הב"י והב"ח בביאור שיטת הטור, דהב"י מפרש דפסק הטור כדעת תוס' ודלא כרבינו יהודה ולכך א"צ בערב בכדי שיעשו, אך מ"מ בו ביום לא פליג לאסור משום מוקצה. אולם הב"ח מפרש דפסק הטור כרבינו יהודה ולכך אסר ביומו, אלא דס"ל דאף רבינו יהודה לא מחמיר לאסור בערב בכדי שיעשו. ולמעשה יעוי' בביאור הלכה (ד"ה או צדן).
<b>ד.</b> נכרי שהביא <b>למכור</b> בעיר שרוב ישראל דרין בה, כתב המשנה ברורה (תקטו. א.) שדינו כהביא דורון לישראל ולא כהביא לצורך עצמו, עי"ש בביאור הלכה (ד"ה דורון לישראל) שהאריך להוכיח הכי מסוגיית הגמ' ומדברי הראשונים, ולאפוקי מדעת החיי אדם שמיקל במכירה דחשיב אדעתא דנפשיה קעביד.
<b>ואומר הרר"י די"ט שחל להיות בה' בשבת ובע"ש או בא' בשבת ובב' בשבת הבא ביום ראשון שרי ליום שלישי וכו':</b>
<b>א.</b> תוס' מסקי שיש להחמיר בדבר, אולם הרא"ש כאן כתב איפכא, שבעל העיטור נקט להחמיר אך מסתבר כדברי הר' יחיאל מפרי"ש שאין להחמיר בזה. וציין השטמ"ק שכן גם דעת שו"ת הרשב"א (ח"ה סי' ר'), והובא גם בב"י (תקטו. ד.), ומסיק הב"י להקל בזה במידי דרבנן. ובשו"ע הביא שתי השיטות, וראה מש"כ הרמ"א שם.
<b>ב.</b> כתב בחי' רעק"א שאם הלך הנכרי בשבת וחזר ביום א' בערב, אין יום א' שהוא חול עולה לשיעור 'כדי שיעשו' כנגד השבת, אלא צריך להמתין עד יום ב' בערב שהרי נהנה מהילוך יום השבת, וגם איכא למגזר שמא יאמר לנכרי. אך להיפך אם הלך הנכרי בערב שבת ובא בשבת, בזה אין נחשב הליכת יום ו' ודנים רק הליכתו דיום השבת.
<b>ובכדי שיעשו דאמר לפי' תוס' כדי שיתלשו ויובאו ממקום שצד אותם -</b> מדברי תוס' עירובין לט: (ד"ה אי) מבואר דהיינו לפי' הר"י דלעיל, וכן גרס מהר"ם כאן בהדיא, דאילו לפי' רש"י דהטעם שלא יהנה ממלאכת יו"ט, די להמתין שיעור האיסור דהיינו הלקיטה או הצידה, אך לדעת הר"י צריך להמתין גם שיעור הבאה, דאי לא כן אכתי איכא למיחש שמא יאמר לנכרי כדי שיאכל במוצאי יו"ט אחר שעה מועטת. מיהו כתבו תוס' שם דשמא אף לפי' ר"י כולי האי לא החמירו חכמים.
ובר"ן אף דמשמע שנקט כפי' רש"י, ס"ל דבעינן גם שיעור הבאה. ובב"י (תקטו. ב.) הביא דעת הגהות מיימוני בשם הסמ"ק לחלק דלזה שהובא בשבילו יש להחמיר להמתין שיעור הבאה והמלאכה, ולאחרים די בשיעור המלאכה. אמנם ביאור הלכה (ד"ה ושיעור) כתב בשם העו"ש דאין לחלק בזה.
והרא"ש כאן מסיק דנראה שימתין עד שעה שיוכל להביא מאותו המין הנמצא בסמוך לעיר, ולא נחמיר עד בכדי שיבא מן המקום שהביאן הנכרי. וכ"כ הרשב"א בשם יש מי שאומר, והוכיח שדי להמתין שיעור הבאה ממקום קרוב, ועי"ש שדן מהו 'ממקום קרוב'.
ולהלכה - פסק השו"ע (תקטו. ה.) דהשיעור הוא כדי שילך הנכרי למקום שליקט ויגמור המלאכה ויחזור לכאן, אך אם ספק לנו מהיכן הביאן, שיעורן כדי שיבואו חוץ לתחום. וכתב המשנה ברורה (סק"כ) דאם הביאן העכו"ם ע"י רכיבה בסוס, א"צ להמתין אלא בשיעור כדי רכיבה לשם.
<h3>דף כה.</h3>
<h4>גמ'</h4>
<b>והבא בשביל ישראל זה מותר לישראל אחר:</b>
<b>א] שיטות הראשונים בטעם הדין, ומאי שנא מרישא:</b>
<b>א.</b> רש"י פירש [וכן תוס' משמו] דגבי איסור תחומין שאינו אלא מדרבנן לא אחמור כולי האי ודי אם אסרו לזה שהובא בשבילו. וכן נקטו תוס' שבת קכב. (ד"ה ואם בשביל ישראל) דאיסור דאורייתא אסרו לכל ישראל, ובדרבנן התירו לישראל אחר. וכן דעת הרמב"ן במלחמות כאן, ותוס' רי"ד רשב"א ור"ן בשבת שם.
ולשיטה זו צ"ע אמאי הבא חוץ לתחום מותר לישראל אחר ולא חשו שמא הביאו הנכרי חוץ לי"ב מיל דהוי דאורייתא לשיטת הרי"ף והרמב"ם, וכן הקשה הר"ן ומתוך כך פירש כסברת הרמב"ן במלחמות דלקמן. ואולי יש לומר דהבאה חוץ לי"ב מיל לא שכיחא ולא חשו לזה. ועי' שמחת יו"ט.
<b>ב.</b> בעל המאור כאן נקט דאין לחלק וגם במלאכות דאורייתא אסרו רק לישראל שנעשה עבורו. ולדבריו צ"ע אמאי נקט רב פפא רק בסיפא דדבריו דמותר לישראל אחר, וביאר הר"ן דלכך הוצרך בעל המאור לפרש ברישא דאיכא נמי איסור מוקצה לבד מהאיסור שלא יהנה ממלאכת יו"ט, ומשום כך אסור אף לישראל אחר, ואסרו אף במוצאי יו"ט בכדי שיעשה אף שבטל טעם מוקצה, כדי שלא יחשוב שאף ביומו מותר לו.
אמנם הנה שיטה זו דגם במלאכות דאורייתא מותר לישראל אחר הביאו הרשב"א והר"ן (שבת קנא.) בשם הראב"ד (עירובין מז:), וכן איתא בהשגות הראב"ד על הר"מ (שבת ו. ה.), ולא הזכיר הראב"ד סברת איסור מוקצה. וצ"ל לשיטה זו דהסיפא דדברי רב פפא קאי גם ארישא, ועל כולה קאמר דמותר לישראל אחר.
<b>ג.</b> דעת הרא"ש (שבת קכב.) שבאיסורי דאורייתא אסורין לישראל אחר, אלא שבדינא ד'בכדי שיעשו' כתב כאן (סי' ב') דיש לתלות בפלוגתת סברות רש"י ותוס' בדין 'בכדי שיעשו', דלפי' רש"י דהטעם כדי שלא יהנה ממלאכת יו"ט אסור לכל ישראל, אך לסברת תוס' שלא יאמר לנכרי לעשות לו, אין לאסור לישראל אחר דאין אדם חוטא ולא לו. ופירש דלסברת תוס' הא דלא קאמר רב פפא אף ברישא דמותר לישראל אחר, לפי שבכל היו"ט אסור אף לאחר, ובשביל שעה מועטת במוצאי יו"ט דבכדי שיעשו לא חש להאריך. ועי' קושיות מהרש"א על דבריו, ומש"כ לישב הקרבן נתנאל (צ-ק).
<b>ד.</b> והנה מדברי רש"י ותוס' משמע שבכל איסורי דרבנן שרי מיהא לישראל אחר, אולם הרמב"ן במלחמות נקט שדוקא באיסור תחומין מקילין לפי שאינו איסור השוה בכל, דחוץ לתחום לזה הוא בתחומו של זה. ולסברא זו הסכימו הר"ן כאן וכן בשבת קכב., חי' הרא"ה כאן, הריטב"א בשבת שם (סוד"ה מילא מים), ושיטה להר"ן שם.
<b>ה.</b> וכן דעת תוס' רי"ד בשבת שם, אלא שנקט סברא אחרת: דבתחומין דוקא הקילו לפי דטריחא מילתא לילך שם להביא, הלכך לא אסרו אלא לישראל זה שהנכרי מכירו, אבל לישראל אחר לא ישמע הנכרי לילך להביא. וסברא כעי"ז הזכיר רש"י כאן (ד"ה חוץ לתחום), אלא שמהרש"ל מחק זה, וראה בדברינו על רש"י. ועי' ביאור הלכה (רעו. א. ד"ה אפילו).
<b>ו.</b> בתוס' לעיל כד: (ד"ה ולערב) מבואר בשם ר"י דחוץ לתחום הקילו לישראל אחר, משום שלא החמירו אלא בדבר שנעשה בגופו מלאכה כגון תלישה מן המחובר. ומשמע לכאורה דלא שנא איסור דאורייתא או דרבנן.
<b>ב] בני ביתו הן כמי שהובא לו:</b>
כתב השטמ"ק בשם רבו ובשם הריטב"א, דמותר לישראל אחר דוקא שאינו מבני ביתו, אבל כל בני ביתו דינם כמותו דהנכרי הביא גם על דעת בני ביתו, והכי מוכח בגמ' דעירובין. וכ"כ המגיד משנה (יו"ט ב. י.) והגהות מיימוני (פ"ו דשבת) בשם הסמ"ג, ועי' ב"י (תקטו. ה.).
<b>ג] מותר להשתמש רק בתוך ד' אמות:</b>
כתבו הרשב"א והר"ן דמותר לישראל אחר להשתמש רק בתוך ד' אמות שהניחן הנכרי, לפי שחפצי הנכרי קונין שביתה במקומן, וכל שיצאו ממקומן אסור להוליכן חוץ לד' אמות שלהן, או כגון שנתנן בעיר שכולה כד' אמות כדאיתא בעירובין מז:, וכן פסק בשו"ע (תקטו. ה.).
<b>הסוכר אמת המים מערב יו"ט ולמחר השכים ומצא בה דגים מותרין:</b>
<b>א] בגדר היתר 'אמת המים':</b>
הפוסקים נקטו דבאמת המים דוקא שרי, אך אם רחבה יותר מששה טפחים אסור. מיהו אם רחבה פחות מו' טפחים וארוכה הרבה נחלקו הפוסקים אם שרי לצודן. וכן נחלקו לענין תיבה מלאה נקבים העומדת במים, דיש אומרים שדוקא בביבר או אמת המים שייך צידה לפי שהם בקרקע מקום חיותן, משא"כ בכלי לא שייך כלל צידה. וראה בכל זה במשנה ברורה (תצז. יד.), ושער הציון שם, ובחי' מנחת שלמה כאן.
<b>ב] פלוגתת הרמב"ם וראב"ד בצידת דגים מביברים קטנים:</b>
ממימרא דהכא סייע המגיד משנה (יו"ט ב. ז.) לשיטת הרמב"ם שם שמותר לצוד דגים מביברים קטנים דנחשבין הן ניצודין. אך לשיטת הראב"ד האוסר אפילו מביברים קטנים, כתב הקרבן נתנאל (ה') דצ"ל דמיירי כגון שהדגים סכורים בלי הרבה מים, ויכול ליקח מהן בידים ואין להם מנוס ואין מכוסין במים. וראה עוד בדברינו במתני' ריש פירקין ד"ה רשב"ג אומר, אות ג'.
<b>ג] מאי שנא מיוני שובך (לעיל י.) שצריך לברר זה וזה אני נוטל:</b>
כתב הט"ז (תצז. ד.) דביונים אמרינן דיש לחוש דלמא מטלטל ושביק ונמצא מטלטל מידי דלא חזי ליה, אבל בדגים אין לחוש שיחזור וישליך למים.
וראה בשער הציון (אות כ"ב) שהביא פלוגתא אי בסכירת המים צריך לכוין להזמין לצורך יו"ט, או סגי בהזמנה סתמא.
והאם מותר לברור וליקח איזה דגים שרוצה והשאר להחזיר למים - עי' משנה ברורה (סקי"ג).
<b>אמר ר"ח מדברי רבנו נלמוד חיה שקננה בפרדס א"צ זימון אמר ר"נ נפל חברין ברברבתא -</b> השטמ"ק פירש בשם רבו ד'ברברבתא' ר"ל בשתי קושיות גדולות, דהיינו מסברא ומברייתא דמייתי בסמוך. וכן הוא בפי' הר"ח.
אולם השטמ"ק פירש דר"ל במחלוקות גדולות, דהיינו בשתי ברייתות דלקמן דקשיין אהדדי, ותחילה סותר רב נחמן סברת רב חסדא, ותיבות "ולא בעיא זימון" הן סיום דחיית ראיית רב חסדא, והדר קאמר "והתניא" בניחותא כלומר סייעתא לדברי רב נחמן, ולבסוף מייתי הברייתא דקשיא עלה, ועי' בדברי השטמ"ק.
ובפי' רש"י וכן בחי' המאירי נראה שעירבו שני הפירושים, עי' בדבריהם.
<b>אמר ר"נ נפל בר חברין ברברבתא התם לא קעביד מעשה הכא קא עביד מעשה -</b> צ"ע סברת אמוראי דלעיל שלא נחתו לחילוק פשוט זה - עי' חי' הצל"ח ופני יהושע.
<b>בד"א ביוני שובך ויוני עליה וכו' -</b> לענין צידה ביוני שובך - עי' תוס' לעיל ט. (ד"ה אין מוליכין), ובדברינו שם. וכן יעוי' בדברינו לעיל יא. ד"ה היכי דמי, אות א'.
<b>אבל אווזים ותרנגולים וכו' מותרין ואין צריכין זימון -</b> משמעות דברי הברייתא שאווזים ותרנגולים שבבית מותרין לכתחילה אף משום צידה, ובענין זה, וכן לענין מוקצה ואיסור טירחא בהן - עי' בדברינו לעיל כד: ד"ה ותניא הצד, ובדברינו לעיל ריש י: ד"ה א"נ זימנין.
<b>והמקושרים והמנוענעין וכו' מותרים -</b> במתני' לעיל י. פליגי ב"ש וב"ה אי צריך לנענע מבעוד יום כדי לזמנן, או די בעומד ואומר זה וזה אני נוטל, ולכאורה ברייתא דהכא דבעינן נענוע כב"ש אתיא. אמנם הרש"ש ציין שבתוספתא (פ"א ה"ו) איתא "ר' שמעון אומר ב"ש אומרים לא יטול עד שיקשור וב"ה אומרים עד שינענע", ועלה מייתי מימרא דהכא. וכתב החסדי דוד דר' שמעון פליג בשיטת ב"ש וב"ה על תנא דמתני' לעיל. ומנחת בכורים פירש דהכא מיירי בהפקר דבעי הזמנה טפי.
<b>ובאילנות אסורין שמא יעלה ויתלוש -</b> בחי' הרא"ה ובשטמ"ק מבואר דאם נמצאין על האילן פשיטא שאסור, ולא איצטריך לאשמועינן אלא כגון שנפלו מאליהן מן האילן. ועי"ש בהערות המהדיר.
<b>אלא אמר רנב"י אידי ואידי בדידה הא בגנה הסמוכה לעיר הא בגנה שאינה סמוכה:</b>
<b>א] טעם ההיתר בסמוכה לעיר:</b>
הר"ן והרא"ה פירשו דכיון שסמוכה לעיר חזי לה כל יומא וכמי שזימנה דמי, אבל בשאינה סמוכה אסח דעתיה מינה. אולם רש"י פירש דכשסמוכה לעיר ידע שילדה, וכתב המג"א דמשמע אליבא דרש"י דתלי בידיעה, וכל שידע שילדה אפילו רחוקה מן העיר שרי, ומסיק דטוב להחמיר.
מיהו האחרונים דחו דברי המג"א, דגם כוונת רש"י כהר"ן והרא"ה דתליא בהיסח הדעת - עי' שער הציון (תצז. מג.).
<b>ב] מהו 'סמוכה לעיר':</b>
הטור (תצז. ח.) כתב דפרדס הסמוך לעיר היינו בתוך שבעים אמה, וכן פסק בשו"ע שם, וביאר הב"י דמקור דבריו מדתנן (לקמן לא.) "איזהו קרפף כל שסמוך לעיר", ופירשו המפרשים דהיינו כל שהוא תוך שבעים אמה ושירים.
והנה שיעור זה נקטו הרא"ש והרשב"א לקמן עפ"י הגמ' בעירובין נז. דהוא שיעור קרפף שהוא חלק מהעיר. ברם רש"י והרע"ב במשנה שם כתבו דסמוך לעיר <b>ממש</b>, ויש לעיין אי גם הכא מצרכי שתהא סמוכה לעיר ממש.
<h4>מתני'</h4>
<b>בהמה מסוכנת לא ישחוט אלא א"כ יש שהות ביום לאכול ממנה כזית צלי:</b>
<b>א] בגדר 'מסוכנת' דשרי לשוחטה:</b>
דעת השאגת אריה (סי' ס"ד) שאם אינה יכולה לעמוד על רגליה אסור לשוחטה ביו"ט, שהרי פסק השו"ע (יו"ד יז. א.) עפ"י המשנה בחולין לז. שמסוכנת כזו אסורה באכילה אלא א"כ פרכסה לאחר שחיטתה, וא"כ יש לחוש שמא לא תפרכס ונמצא שוחט שלא לצורך.
ברם הפני יהושע (לד. ד"ה בגמ' תנן), חי' חת"ס שם, ועונג יו"ט (סי' מ"ד ד"ה ובמאי דפרישית, וסוס"י מ"ו) נקטו דאף מסוכנת כזו מותר לשוחטה, עי' שכתבו לישב בכמה אופנים הקושיא מפסק השו"ע הנ"ל. וראה עוד חי' הצל"ח, ובית הלוי (ח"א סי' מ').
<b>ב] האם צריך שהות לבודקה מטריפות:</b>
הטור (תצח. ו.) כתב דמותר לשוחטה אפילו אין שהות לנתחה ולבודקה תחילה מטריפות, והביא דבריו הרמ"א שם, וביאר המשנה ברורה (סקל"ו) דכיון שמן הדין מותר בלא בדיקת הריאה והחמירו רק לכתחילה, הכא משום הפסד ממונו א"צ להחמיר בזה. ועי' רמב"ן ור"ן (חולין יא.), ומש"כ הש"ך (יו"ד לט. ח.), וראה עוד בדברינו לקמן בסוף העמוד ד"ה אמר רמי בר אבא.
מיהו כתב המשנה ברורה (סקל"ז) שדעת כמה אחרונים שצריך דיהא שהות כדי להפשיטה ולבודקה. והביא שהישועות יעקב כתב לחלק בין גדיים וטלאים דלא שכיח בהו סירכא לבהמה גסה שצריך להחמיר בזה. ועי' שער הציון (אות ל"ו).
והנה לקמן לד. נסתפק ר' ירמיה האם עוף הצריך בדיקה מותר לשחטו ביו"ט, ותמה הפני יהושע שם א"כ איך שרי הכא לשחוט הבהמה, ותירץ דבהמה מסוכנת התירו משום הפסד ממונו. ומבואר דעתו שאין הבהמה צריכה בדיקה, אכן לדעת האחרונים דמצרכי בדיקה ניחא הגמ' לקמן. וראה עוד בחי' הצל"ח כאן ולקמן, שאגת אריה (סי' ס"ד), הגהות בית משולם במשניות, ושמחת יו"ט.
<b>ג] לכאורה נתירנה לשחוט מטעם 'מתוך':</b>
הפמ"ג (בפתיחה להל' יו"ט פ"א אות ח') הקשה דאפילו אין שהות ביום לשחטה יהא מותר מטעם 'מתוך שהותרה שחיטה לצורך הותרה שלא לצורך', ואף דבעינן צורך קצת [כדעת תוס' לעיל יב. ד"ה ה"ג], הכא נמי איכא צורך מניעת הפסד, ומתוך כך הוכיח כביאורו בדעת הרמב"ם דלא אמרינן 'מתוך' אלא בהוצאה והבערה. [עי' בדברינו לעיל יב. אות ג']. וראה מש"כ לישב האמרי בינה (יו"ט סי' א'), וכעי"ז בשמירת שבת כהלכתה (פי"ט הע' י"ז) בשם הגרשז"א.
<b>ד]</b> הרמב"ם (יו"ט א. יב.) פסק דין משנתינו, ובספר הליקוטים הביאו שהבנין שלמה תמה הלא הרמב"ם פוסק כר' יהודה דאית ליה מוקצה, א"כ הוה ליה לפסוק שבהמה מסוכנת אסורה משום מוקצה, עי' באריכות דבריו.
<b>אלא א"כ יש שהות ביום לאכול ממנה כזית צלי:</b>
<b>א] האם צריך לאכול ממנה ממש:</b>
בפסחים מו: איתא דלרבה דאית ליה 'הואיל' שרי הכא לשחוט אף שאינו אוכל בפועל, אך לרב חסדא דפליג הכי קאמר: אף שכבר אכל, משום הפסד ממונו גמר בלבו לאכול ממש כזית והוה ליה כצריך לכזית זה ביו"ט.
מיהו אף לרב חסדא אם לבסוף לא אכל לא עבר, דכיון שהיה דעתו לאכול דמי למבשל תבשיל לאכילה ולבסוף לא אכלו, וכ"כ הב"י (תצח. ו.) בשם רבינו ירוחם, אך הים של שלמה דקדק מדברי הרמב"ם (יו"ט א. יב.) דמשמע דבעינן אכילת כזית ממש. וראה עוד ב"י הנ"ל, דרישה (סק"ד), ושפ"א כאן.
<b>ב] האם חשיב 'אוכל נפש' בפחות מכזית:</b>
האחרונים דנים אמאי נקטה המשנה דוקא שיעור 'כזית', והאבני נזר (או"ח תיג. ב.) הוכיח מכאן דפחות מכזית לא חשיב 'אוכל נפש' ואינו בכלל היתר התורה. ובהגהות טל תורה תמה עליו דודאי חשיב אוכל נפש גם בפחות מכזית. ועוד הקשה [וכן הניח בתמיה גליוני הש"ס] דאפילו לא חשיב אכילה בפחות מכזית, מ"מ אית ליה הנאה ומותר לשחוט ביו"ט גם עבור הנאה מטעם 'מתוך', עי' בדבריו.
והנה כדעת האבני נזר כן נקטו לאיסור האגלי טל (טוחן אות ל'), הגהות חשק שלמה במשניות, דובב מישרים (סי' מ"ט), והאדר"ת בספרו זכור לדוד (מערכת כזית אות ח'). ודעת האבני נזר אף להחמיר שיהא הכזית לצורך אדם אחד. ובספר הערות להגריש"א כתב שזו סברא תמוהה מאד.
מיהו הטורי אבן (מגילה בקו"א לדף ז') נקט להתיר אוכל נפש אף בפחות מכזית. וכ"כ אפיקי ים (ח"ב סי' י"ד), והמאיר לעולם (סי' כ"א) ונחלק בזה עם הגדול ממינסק דאסר, וכ"כ מלא הרועים (ערך הואיל), אמרי בינה (יו"ט סי' ז'), וחי' מנחת שלמה והערות להגריש"א כאן, וראה הרחבה בזה בספר שלמי תודה (יו"ט סי' כ"ו), ומסיק דלמעשה לא שמענו שמדקדקים בזה לבשל לאכילת כזית דוקא או שתיית רביעית, ופוק חזי מאי עמא דבר. (המ"מ מהמשנ"ב מהדו' 'דרשו' הע' 35 לסי' תצ"ח, והרב רב"ח דינר שליט"א).
<b>ר"ע אומר אפילו כזית חי מבית טביחתה:</b>
<b>א] ביאור מחלוקתם:</b>
מבאר התוס' רי"ד דת"ק לא פליג דאפילו כזית מבית טביחתה, אלא דת"ק בעי שיעור צליית הכזית [שזהו קל שבבישולים - רש"י פסחים מו:], ור' עקיבא סגי ליה אפילו לאוכלו חי.
והראש יוסף ביאר מחלוקתם: דלת"ק טעם ההיתר משום הואיל ומקלעי אורחים, הלכך צריך להיות ראוי לאורחים דהיינו צלי, אך ר' עקיבא לית ליה 'הואיל', וטעם ההיתר משום דגמר בדעתו לאוכלו משום הפסד ממונו הלכך שרי גם חי. ומחדש לפי"ז דאף ת"ק מודה דאם לא נזקק להיתר ד'הואיל' אלא גמר בדעתו לאוכלו חי שרי.
ואפיקי ים (ח"ב סי' י"ד ד"ה ומכבר) ביאר מחלוקתם: דהנה פשיטא לטורי אבן (מגילה דף ז') דאכילת אוכל נפש ביו"ט שלא כדרכה מיקרי אכילה, אך באמת יש לתלות זאת בפלוגתת ת"ק ור' עקיבא דהכא, דת"ק סבר דלאו שמה אכילה ולהכי בעי דוקא כזית צלי, אך ר' עקיבא סבר דאף שלא כדרך אכילה מיקרי אכילה ושם 'אוכל נפש' עלה ולפיכך סגי בכזית חי מבית טביחתה. ושם (בד"ה ואחרי) כתב אפיקי ים דגם הברוך טעם הוכיח מדברי ר"ע דאכילה שלא כדרכה הויא בכלל 'אוכל נפש', וכן נקט בספר עטרת חכמים וביאר משום דאף דליכא כה"ג הנאת גרון, איכא מיהא הנאת הגוף דמילוי כרס, והנאת הגוף חשיבא שפיר כ'אוכל נפש', עי"ש שהרחיב לתלות בפלוגתת רבוותא אם הנאת הגוף לחוד בכלל 'אוכל נפש'.
וראה עוד בדברינו לעיל כ: (ד"ה ואם היתה שבת) לענין אם מקיים מצות אכילת קדשים בבשר חי.
ועוד בביאור במחלוקת ת"ק ור' עקיבא וסברותיהם - יעוי' בהגהות חשק שלמה במשניות, עונג יו"ט (סי' מ"ד ד"ה בענין בהמה המסוכנת), ושלמי תודה (יו"ט סי' כו. ג.).
<b>ב] לענין הלכה:</b>
הרמב"ם (יו"ט א. יב.) פסק כת"ק דבעינן יש שהות לאכול כזית צלי. אולם הטור (תצח. ו.) לא הזכיר 'צלי', וכתב הב"ח דהוא פסק כר' עקיבא, משום דסתמא דתלמודא פריך מיניה אלמא הלכתא כוותיה.
וכן נקט הקרבן נתנאל (אות ו') בדעת הטור, וכתב שדקדק כן מלשון הרא"ש (סי' ד') שכתב דהתירו לאכול כזית מבית טביחתה בלא בדיקה משום הפסד ממונו. אולם נקט הקרבן נתנאל עיקר דהלכה כת"ק וכדעת מהרש"ל ביש"ש והפר"ח [ודלא כב"ח שפסק כר' עקיבא], לפי דהלכה כר' עקיבא מחבירו ולא מחביריו, וסתם מתני' חשיב כרבים, והרא"ש הביא דברי ר' עקיבא רק ללמוד מדבריו דמותר מדינא לאכול בלא בדיקה, ומדר' עקיבא נשמע לת"ק דבהא לא פליגי.
והב"י נקט שאף דעת הטור לפסוק כר' עקיבא, והשמיט תיבת 'צלי' כיון שאין דרך לאכול בשר חי, ממילא כל שאינו אומר 'חי' בהדיא משמע דצלי קאמר.
וראה עוד ט"ז (תצח. ה.), אליה רבה שם, חי' חת"ס, והגהות יש סדר למשנה במשניות.
<b>ג] אמאי לר"ע לא חזיא לכלבים:</b>
הקשה חי' הצל"ח הרי ר' עקיבא ס"ל (לעיל כא:) דאפילו נפש בהמה משמע, א"כ אמאי הצריך הכא שיהא שהות שאדם יאכל ממנה כזית חי, הלא אפילו היא ודאי טריפה יהא מותר לשחטה דחזיא לכלבים, ותירץ דכיון שמאתמול היתה עומדת לאדם ומוכן לאדם אינו מוכן לכלבים, נמצא דאם היא טריפה תהא אסורה לכלבים משום מוקצה. ועי' בית הלוי (ח"א סי' מ. ט.).
<b>ד] בשר חי האם צריך מליחה:</b>
כתב השטמ"ק דממשנתינו ראיה דבשר באומצא לא צריך מליחה, דאי בעי מליחה הרי כתבו הגאונים דשיעור מליחה הוא כשיעור צלי, וא"כ מה בין ת"ק לר' עקיבא. ובבית הלוי (ח"א סי' מ. ה.) תמה דאיכא בינייהו דלר"ע סגי בשיעור צלי בעלמא, ולת"ק בעי שיהא אפשר לאכול צלי ממש, דהיינו להביא עצים ואש ולצלות. ועי' שער המלך (מאכלות אסורות י. יב.) שדחה באופנים אחרים ראיית השטמ"ק. וראה עוד חי' רעק"א, ויד דוד.
ובענין זה יעוי' בתוס' חולין יד. (ד"ה ונסבין), ותוס' לעיל יא. (ד"ה ושוין). ועי' חי' חת"ס כאן ושער המלך (מאכלות אסורות ו. יב.) בדעת הרמב"ם דפליג.
<b>שחטה בשדה לא יביאנה במוט ובמוטה אבל מביא בידו אברים אברים:</b>
<b>א] א. לכאורה מיעוט בהילוך עדיף. ב. האם סיפא דמתני' מיירי במסוכנת דומיא דרישא. ג. האם מותר להפשיט העור:</b>
<b>א.</b> הקשו תוס' שבת קכז. (ד"ה דכו"ע) הא מסקינן בסוגיא שם דלכו"ע מיעוט בהילוך עדיף והכא הרי מפיש בהילוכא, ותירצו מ"מ איכא טירחא יותר מדאי להביאה שלימה. א"נ משום דמיחזי כמוליכה למכור בשוק. וכ"כ חי' הרא"ה כאן. ועי' תוס' לקמן כט: (ד"ה המביא) שחילקו בין שבת ליו"ט, ותירוצם עולה לכאורה גם כאן. וע"ע חי' המאירי כאן.
<b>ב.</b> והנה מדהשוו תוס' הסוגיות דהכא ודשבת ש"מ דמפרשי סיפא דמתני' בשוחט בהמה בריאה, ברם הרשב"א והר"ן הביאו בזה פלוגתא: דיש אומרים אכן דסיפא דמתני' מיירי גם בבהמה בריאה [ונקטה המשנה במסוכנת משום שדרכה לשוחטה בשדה, משא"כ בריאה דרך לשוחטה בבית], וכן דעת הרמב"ם (יו"ט ה. ה.) שסתם הדין בכל בהמה. אך יש מפרשים שלא אסרו להביא במוט ומוטה אלא במסוכנת שיש קול שלא נשחטה לצורך יו"ט ממש, אבל בריאה שנשחטה לצורך יו"ט מותר להביאה אף במוט ולמעט בהילוך אלא שצריך לשנות כדאמרינן לקמן כט:
<b>ג.</b> ולענין הפשט העור: הנה התוס' רי"ד כתב דנראה שלא התירו במסוכנת להפשיט העור דהוי לצורך חול, וסיפא דמתני' דמביאנה אברים דמשמע שמפשיטה ומביא האברים לא קיימא ארישא דמיירי במסוכנת, אלא מילתא באנפי נפשה הוי ובשוחט בריאה לצורך יו"ט. אולם מדברי הרשב"א והר"ן מבואר דסיפא דמתני' במסוכנת איירי או עכ"פ <b>אף</b> במסוכנת, ולענין הפשט העור נסתפק הרשב"א אם אסרו, או כיון דליכא אלא טלטול דרבנן לא חילקו בין בריאה למסוכנת, ומסיק עפ"י הירושלמי דפירקין (ה"ג) דאסור להפשיט העור כולו, אלא משייר אבר אחד ומביאו עמו בעודו בעורו.
וכן פסק השו"ע (תצח. ו.) לשייר אבר אחד בלבד, אולם הרמ"א כתב דנוהגין שאין להפשיט כלל אלא א"כ שחטה לצורך יו"ט. ותמה המג"א איך פליג הרמ"א על ירושלמי מפורש שהביאוהו הר"ן והרשב"א, ועוד הא תנן "מביאה בידו אברים אברים" משמע שמפשיטה, ועי' מש"כ לבאר.
ולהלכה - יעוי' משנה ברורה (סק"מ), ועי' ביאור הלכה (ד"ה ויש אומרים).
<b>ב] מהו 'במוט או במוטה':</b>
רש"י הר"ן והרע"ב פירשו ד'במוט ומוטה' היינו בשני בני אדם הנושאים אותן, ומבאר המלאכת שלמה ד'מוט' היינו הנישא בין שני בני אדם על כתפיהם, ו'מוטה' הוא הנישא על ידיהם, או איפכא, עי' בדבריו.
ברם מדברי הרמב"ם (יו"ט ה. ב.) מוכח שמפרש דאדם אחד הוא הנושא המוט או המוטה. ועי' בתוס' יו"ט שהכריח וסייע לפי' רש"י.
ונראה דלרש"י שפירש בשני בני אדם ענין האיסור הוא כדמפרש משום אוושא מילתא, אך להרמב"ם הוא משום טירחא יתירא ולכך גם באדם אחד אסור.
ובשינויי נוסחאות במשניות הביא גירסא "במוט או <b>במיטה</b>", וכן הוא גירסת חי' הרא"ה.
<b>ג] הבאה בשינוי:</b>
הפמ"ג (תצח. ז.) הוכיח מדברי הר"ן שאפילו עושה ע"י שינוי אין ראוי להביא במוט, והביא דבריו המשנה ברורה (סקמ"ד), אך יעוי' בשער הציון (מ"ה) שדחה ראיית הפמ"ג מדברי הר"ן.
<h4>גמ'</h4>
<b>אמר רמי בר אבא הפשט ונתוח בעולה וה"ה לקצבים וכו' אלא רמב"א אורח ארעא קמ"ל:</b>
<b>דין בדיקה לאחר שחיטה:</b>
מבואר למסקנת הסוגיא שמדינא נשחטה הויא בחזקת היתר לגמרי וא"צ כלל בדיקה, והא דבעי הפשט וניתוח הוא אורח ארעא ולאו משום טריפות. [וצ"ב מאי מספקא כלל הא בהדיא אמר רמי בר אבא "למדה תורה דרך ארץ"].
מיהו תוס' ריש ע"ב (ד"ה אורח ארעא) הוכיחו מהסוגיא דמדרבנן מיהא צריך לבדוק. וכתבו הרמב"ן והר"ן (חולין יא.) וחי' בן הרמב"ן כאן שדרך העולם לבדוק הריאה מפני שהיא עלולה יותר משאר הטריפות. וכן איתא ברש"י חולין יב. (ד"ה פסח), עי' בדבריו. והב"י (יו"ד ריש סי' ט') הביא שכל רבותיו דרש"י היו אוסרין בלא בדיקת הריאה אפילו דיעבד, והשיב להם רש"י אתמול אכלנו חלבה ועכשיו נחזיקנה בטריפה. וראה כאן פני יהושע וחי' חת"ס.
<b>בהמה בחייה בחזקת איסור וכו' נשחטה בחזקת היתר עומדת עד שיודע לך במה נטרפה:</b>
<b>חזקה מכח רוב:</b>
הר"ן (חולין יא.) הוכיח מהכא שאומרים חזקה מכח רוב, שהרי כל חזקת ההיתר דאית לבהמה משנשחטה הוא מכח דרוב שוחטין כראוי. וכן נקטו הרא"ש והרשב"א שם בשם רבינו שמשון. אולם תוס' נדה ב: (ד"ה דאיכא) נסתפקו אם להכשיר גבינה שעשו מבהמה שנמצאת אח"כ טריפה, ופשר הספק הוא עפ"י תוס' הרא"ש שם שנקט להכשיר הגבינה דחשיב חזקה מבוררת מתחילה מכח רוב בהמות כשירות ואינן טריפות.
וראה עוד קובץ הערות (סי' רס"ט, ובמהדו"ח כח. א.), קובץ ענינים (חולין ט.), ופמ"ג (בפתיחה להל' שחיטה שורש ב').
<h4>רש"י</h4>
<b>ד"ה חוץ לתחום אסורין - לא שמעתי טעם מקובל בדבר דאי משום מוקצה וכו' -</b> ספר המכתם וספר המאורות כתבו דלא שייך מוקצה אלא בדבר שהוא מוקצה לכל, משא"כ הבאה חוץ לתחום דאינו שוה לכל דלאדם אחר הוי תוך התחום. ועי' תוס' שבת מו: ד"ה מי יימר (ב'), ותוס' שם קכז: ד"ה כיון.
והפני יהושע העיר מה מספקא לרש"י אי משום מוקצה, הא שיטת רש"י גופיה במתני' לקמן לא: שדבר האסור מדרבנן גרידא לא מיתסר משום מוקצה, עי' שפירש דרש"י הכא לא פסיקא ליה הך טעמא.
ושיטות הראשונים בדין זה דהבא לישראל זה מותר לאחר - יעוי' בדברינו בגמ' ד"ה והבא בשביל, אות א'.
<b>הטעם אחר נ"ל מחוץ לתחום אסורין גזירה שמא ישלח בשבילו והבא בשביל זה מותר לאחר דליכא למגזר בה שאינו מכירו -</b> טעם זה הוא כסברת התוס' רי"ד שהבאנו בגמ', ולפי"ז מותר לישראל אחר רק באיסור תחומין דאין לחוש שאין הנכרי מכירו. אולם מהרש"ל מחק פירוש זה, שהרי שיטת רש"י בטעם האיסור הוא כדי שלא יהנה ממלאכת יו"ט, וטעם דשמא יאמר לנכרי לעשות לו הוא סברת תוס'.
אמנם בתוס' חכמי איבר"א הובאה גירסא זו בדברי רש"י. וכן מהרש"א מקיים הגירסא עפ"י המבואר מדברי בעל המאור שנקט בעיקר האיסור כסברת רש"י, אך גבי חוץ לתחום נקט הטעם דשמא יאמר לנכרי להביא, והיינו טעמא דאיסור חוץ לתחום קיל שלא נעשתה מלאכה בגוף החפצא, לכן אין להחמיר משום שלא יהנה ממלאכת יו"ט, אלא גזרו שמא ישלח הנכרי להביא, הלכך גבי ישראל אחר שאין מכירו לא גזרו.
והנה לפירוש מהרש"א אף שרש"י גבי תחומין מודה לסברת תוס', מ"מ שיטת רש"י להתיר מיהא ביו"ט השני, ודלא כשיטת תוס' דלטעם שמא יאמר לנכרי יש לאסור עד מוצאי יו"ט השני. וכ"כ בהגהות מעיל שמואל. מיהו יתכן לפירוש זה שרש"י אמר כן לעיל רק גבי איסור מחובר ולא גבי תחומין דהכא. וע"ע פני יהושע.
<b>ד"ה מדברי רבינו - רב דשלשתן ר"ה ור"ח ור"נ דקרי ליה לר"ח חברין תלמידים של רב הוו -</b> הבית מאיר הקשה דתוס' בסנהדרין יז: (ד"ה אלא) כתבו שרב חסדא תלמיד דרב הונא הוה כדמוכח בב"מ לג., אמנם יעוי' תוס' עירובין סב: (ד"ה רב חסדא) שכתבו דתלמיד חבר הוה.
<b>ד"ה ברברבתא - נכנס ראשו למחלוקות גדולות שירבו עליו בזאת -</b> עי' בדברינו בגמ' ד"ה אמר ר"ח.
<b>ד"ה ומצא לפני הקן - כדמתרצינן לה בפ"ק שהיו שני קנין וכו' -</b> רש"י נקט אוקימתא דרבא התם ולא דאביי. ובהגהות פורת יוסף תמה למה הוצרך רש"י כלל לזה, דהא התם משנינן הכי דלא נימא רוב וקרוב הולכין אחר הרוב, ואנן קי"ל דהולכין אחר הרוב.
<b>ד"ה צפור דרור - קטנה היא והאם והבת שוות -</b> צ"ב אמאי לא פירש זאת כבר לעיל בד"ה וצפור דרור.
<b>ד"ה בסמוכה לעיר - ידע בה ודעתיה עלויה -</b> עי' בדברינו בגמ' ד"ה אלא אמר רנב"י, אות א'.
<b>ד"ה לא ישחוט אא"כ - יודע שיש שהות ביום לאכול כזית צלי הימנה -</b> כ"כ גם הר"ן והרע"ב, ותמה התוס' יו"ט מה הוסיפו בביאור דברי המשנה. ובהגהות יש סדר למשנה כתב דהוסיפו שצריך לידע בבירור שיש שהות ולא באומדן הדעת. ובדרך אחרת פירש דקמ"ל שאין צריך לאכול בפועל אלא שיש זמן הראוי לאכול, דקי"ל הואיל ואי מקלעו ליה אורחין. [עי' בדברינו במשנה ד"ה אלא א"כ, אות א']. והראש יוסף כתב לדברי המג"א (תצח. יב.) דיש שהות לאכול היינו אחר שתצא נפשה, וזה תלוי בידיעת השוחטים כמה זמן נמשך, וזה כוונת רש"י שיודע לשער דיש שיעור זמן זה.
<b>ד"ה מאי קמ"ל - דרך ארץ או איסור -</b> עי' מהר"ם, פני יהושע, והגהות גנזי יוסף.
<b>ד"ה שטובחת אכילתה - מבני מעיה שהמאכל מתחתך ומתעכל שם -</b> בחי' המאירי פירש 'שטובחת אכילתה' היינו שמכשרת אכילת הבהמה בהיתר, והיינו ברֵיאה שבודקין אותה לרווחא דמילתא.
<h4>תוס'</h4>
<b>ד"ה הבא - ותירץ רש"י דשמא גבי איסור תחומין דליכא אסורא אלא מדרבנן לא אחמור כולי האי -</b> שיטות הראשונים בענין זה יעוי' בדברינו בגמ' ד"ה והבא בשביל, אות א'.
<b>ד"ה המקושרין - פרש"י שהראשון קנה אותן בהגבהה ולא נהירא דלא שייך כאן בהגבהה -</b> תוס' מקשים משום דלא שייך הגבהה בנענוע או קשירה גרידא כדפירש בהגהות הב"ח. ותוס' ר"פ הקשה באופן אחר: דהלא על כרחך מיירי דראה הגזלן שהגביהן הלה, דאל"כ מנא ידע שהן אסורין, וא"כ פשיטא שאסורין משום גזל. וכן הקשה הרשב"א בשם תוס'.
והשטמ"ק תירץ פי' רש"י דלעולם הראשון הגביהן, אלא שהשני לא ידע אם הגביהן בנענועו וקשירתו, וקמ"ל דאפילו הכי אסירי דרגלים לדבר שהגביהן, עי' בדבריו. וכעין זה תירץ מגיני שלמה פי' הרש"י, ואדרבה הקשה לפי' תוס' הלא רב נחמן הוא דמיישב הכא הך ברייתא, ואיהו ס"ל (ב"מ קיח.) דהבטה בהפקר לא קני. וע"ע שמחת יו"ט.
<b>אלא כדאמרי' דהבטה קונה בהפקר הואיל ומתעסק הוא בהן קצת:</b>
<b>שיטות הראשונים איזה קנין מהני בהפקר:</b>
מדברי תוס' כאן מבואר דהבטה בהפקר קני רק היכא שמתעסק קצת בגוף החפץ כנענוע או קשירה דהכא, ואתי שפיר לפי"ז הגירסא בב"מ קיח. "<b>חבטה</b> בהפקר קני", וכ"כ הב"ח (חו"מ רעג. ט., שלו. ג.) דיש לגרוס בתוס' דילן, וכן משמע מדברי תוס' ב"ק כט: (ד"ה אלא), ורש"י שם (ד"ה כשהפכה), אך מסהש"ס שם ומהר"י לנדא כאן כתבו להגיה ברש"י ותוס', ועי' מהר"ץ חיות ב"ק שם.
מיהו תוס' ב"מ ב. (ד"ה דבראיה) פירשו הסוגיא דב"מ דעשה מעשה כל דהו כגון שגדר גדר קטן, ומשמע דסברי שאין צריך מעשה בגוף החפץ וסגי בגדר סביבו, ולפי"ז אכן אין לגרוס "חבטה בהפקר".
ובתוס' רי"ד (ב"מ קיח.) פירש דהתם מהני הבטה בהפקר לפי שהן שומרין אותן מן הבהמות, משמע דמהני אפילו שמירה בעלמא בלא שום עשיה. וכן דקדק הרש"ש (ריש ב"מ) מדברי רש"י ב"מ קיח. ד"ה כאן בהגבהה. [בדברות משה (ב"מ ח"א סי' כ' הע' ד') כתב דעל כרחך כוונת תוס' בב"מ נמי דעיקר השמירה מחמת הבטתו, ולא מיירי שעושה גדר גמור דהא קאי בשביעית שאסור לעשות כן].
ועי' שטמ"ק כאן שהקשה על פי' תוס', וראה מש"כ לישב שער המלך (נדרים ב. יט.), וע"ע בדברי הב"ח הנ"ל, נחלת דוד (ב"מ ב.), ואמרי משה (לז. טז.).
<b>ד"ה כאן בשדה הסמוכה - תימה אמאי לא משני לעיל כן -</b> בחי' הרא"ה תירץ דרבה בר רב הונא כיון שמדמה לאמת המים ואתי למיפשטה מינה, על כרחך לא שני ליה בין סמוכה לעיר לאינה סמוכה. וכעי"ז כתב בחי' המאירי. וכן תירץ בחי' בן הרמב"ן בשם אביו ובתוספת ביאור, עי' בדבריו.
וראה עוד בפני יהושע (ד"ה אמר ר"ח) ביאור קושית תוס'. ועי' שפ"א שהשיג על דבריו.
<b>ד"ה בחזקת איסור - פרש"י בחזקת איסור אבר מן החי ולא נהירא דא"כ וכו' כיון דחזינא שמתה א"כ לא שייך בה איסור אבמה"ח וכו' -</b> הרשב"א (יבמות ל: חולין ט.) פירש שיטת רש"י דס"ל מחזיקין מאיסור לאיסור, לכך דוקא הכא שבחייה הוי איסור אבמה"ח במיתתה נעשית איסור נבילה לולי שנתחדש בה מעשה שחיטה, משא"כ בשאר איסורין.
ועוד בישוב פירוש רש"י יעוי' בהרחבה בחי' רעק"א, וראה עוד מגיני שלמה, פני יהושע, תולדות יעקב, שמחת יו"ט, עונג יו"ט (סי' ס"ו ד"ה מיהו נראה), אור שמח (שחיטה א. יג.), קהלות יעקב (חולין סי' ו. ב.), חידושי בתרא כאן (אות קיב-קטו), וברכת אברהם.
<b>לכן נ"ל דחזקת איסור ר"ל בחזקת שלא נשחטה עד שיודע לך וכו' ומשום איסור שאינה זבוחה וכו':</b>
<b>ביאור מחלוקת רש"י ותוס':</b>
עי' תוס' חולין כד. (ד"ה השתא) שהוכיחו שיטתם דאף לאחר מיתה איכא איסור עשה דאינה זבוחה עד שיודע לך שנשחטה. וכן נקטו כאן תוס' ר"פ, חי' בן הרמב"ן, ושטמ"ק.
ברם שיטת רש"י נראה כהריצב"א בתוס' שבועות כד. (ד"ה האוכל) שנקט והוכיח דליכא איסור זה, וז"ל "דקרא 'וזבחת' לא בא לאסור, דבלאו הכי אסורה וקיימא מחיים באיסור אבר מן החי ולאחר מיתה באיסור נבילה, אלא בא להתיר את האסור ופירש לך דבשחיטה שריא ולא בנחירה".
וראה עוד פני יהושע שכתב לישב דאיסור שאינה זבוחה לא עביד חזקה. ועי' שפ"א שהשיג על דבריו.
והנה רש"י לשיטתו נקט גם בחולין ט. (ד"ה בהמה) דאיסורה מחיים משום אבר מן החי [וכן פירש רש"י שם פו. ד"ה מאי איריא]. אך צ"ע דהתם (בד"ה מר סבר) פירש רש"י דאיסורה משום שלא היתה שחוטה. ובתמיה זו עמד נמוקי הגרי"ב שם, עי' שכתב לישב דלפי' רש"י הוא פלוגתת תנאים בסוגיא שם. וראה עוד הרחבה בענין זה בחי' רעק"א שהובאו דברי רעק"א בכמה מקומות.
והנה בשו"ע (יו"ד ק. א.) איתא דנבילה לא מיקרי 'בריה' לענין שלא יהא בה ביטול, לפי שאינה אסורה מתחילת ברייתה, ולכאורה הא לדברי תוס' אית בה מתחילת ברייתה איסור עשה דאינה זבוחה - עי' פמ"ג שם (בשפ"ד סק"ד), ואתוון דאורייתא (כלל י"ד).
<h3>דף כה:</h3>
<h4>גמ'</h4>
<b>ת"ר השותה כוסו בבת אחת ה"ז גרגרן שנים דרך ארץ -</b> עי' משך חכמה בראשית כז. כה. על הפסוק "ויבא לו יין וישת".
<b>שלשה מגסי הרוח -</b> כלומר שלא רצה לשתות את כולו אלא בג' פעמים, הרי זה כמי שרוצה להראות את עצמו בסלסול יתר ממה שאין בו - חי' המאירי, וכעי"ז בלבוש (סי' ק"ע).
<b>תנא משמיה דר"מ מפני מה נתנה תורה לישראל מפני שהן עזין -</b> כתב מהרש"א ח"א דאף דאמרינן (ריש ע"ז) שחיזר הקב"ה על כל האומות ולא קבלוה, מ"מ הכי קאמר מפני מה לא כפה על האומות הר כגיגית כשם שעשה לישראל.
ומהר"ם שיף כתב דיש אומרים דקאי על לימוד התורה דכתיב "והגית בו יומם ולילה". וראה עוד פני יהושע, חי' חת"ס, בן יהוידע, פי' הרי"ף על עין יעקב, ובליקוטים שם בשם אהבת איתן.
<b>ג' עזין הן ישראל באומות כלב בחיות תרנגול בעופות -</b> פירש רש"י ד'עזין' היינו קשים להנצח. וכתב מהרש"א ח"א ד'עזות' דהכא נראה דלאו היינו גבורה, אלא לעמוד על דבריהם ולא ישובו מפני כל, ודומיא דהכי כלב בחיות ותרנגול בעופות לאו לענין גבורה קאמר, דכמה חיות ועופות גיבורים יותר, אלא שמעיזין פניהם ולא ישובו מפני כל. וכעי"ז יעוי' בפני יהושע, מהר"ץ חיות, ורש"ש, וראה עוד פי' עץ יוסף על עין יעקב.
והנה לפי"ז ניחא דהא אמר יהודה בן תימא "הוי עז כנמר" (אבות פ"ה מ"כ), ואיך אמרינן הכא דהכלב עז שבחיות. וראה עוד מש"כ בזה בן יהוידע.
<b>ת"ר אין הסומא יוצא במקלו:</b>
<b>א] טעם האיסור:</b>
פירשו רש"י והר"ן דהוי דרך חול ואיכא זילותא דיו"ט, וכן פירש הב"י (סי' ש"א) בדעת הרמב"ם (יו"ט ה. ג.), וניחא לפי"ז דמייתי הך סוגיא כאן אגב סיפא דמתני' דלא יביאנה במוט דהיינו משום עובדין דחול וזילותא דיו"ט.
אך הרשב"א כתב "לפי שאפשר לו בלא מקל ואפילו ביו"ט אסור", ובעבודת הקדש (שער ג. ז.) הוסיף הרשב"א דנמצאת הוצאת המקל שלא לצורך, ומבואר דס"ל טעם האיסור משום הוצאה ביו"ט, דאף דקי"ל (לעיל יב.) כבית הלל דאמרינן מתוך שהותרה לצורך הותרה שלא לצורך, היינו דוקא כשאיכא מיהא קצת צורך יו"ט כמש"כ תוס' שם ד"ה ה"ג. [ודלא כפי' רש"י שם דשרי מדאורייתא אף שלא לצורך כלל, ונראה דלשיטתו הוצרך לפרש כאן טעם אחר, ושו"ר כן בפני יהושע]. וכן מוכח מדברי השטמ"ק שפירש דאם רבים צריכין לו מותר מטעם 'מתוך' שהרי יש בו צורך יו"ט.
מיהו צ"ע איך יתכן שצורך הסומא למקלו לא חשיב אפילו מקצת צורך להתיר ביו"ט, והיאך גרע מהוצאת הקטן לטייל דחשבי ליה תוס' לעיל הנ"ל כצורך קצת, וכן תמה בהערת המהדיר לרשב"א, ועי' חי' הצל"ח.
<b>ב] היכן אסור:</b>
הנה לדברי הרשב"א הנ"ל דטעם האיסור משום הוצאה פשיטא דתליא היכא דשייכא הוצאה. אך לטעם דהוא משום זילותא כתב הקרבן נתנאל (אות ח') בשם מהרש"ל ביש"ש (סי' י"ד), וכ"כ תפארת שמואל, דביו"ט אינו אסור משום זילותא אלא ברה"ר או בכרמלית, לאפוקי בשבת דכל דבר שאסרו לצאת בו אסור אף בחצירו שאינה מעורבת. מיהו מדברי המג"א (שא. כז.) מבואר דמשום זילותא אסרו גם במקום עירוב. וכן פסק המשנה ברורה (סקס"ו), ועי"ש שער הציון (אות ע"ג).
וראה עוד פני יהושע, חי' הצל"ח, נודע ביהודה (קמא או"ח סי' י"א, תניינא סי' כ"ח), וחי' חת"ס.
<b>ג] מאי שנא סומא מקיטע:</b>
במתני' שבת סה: איתא דהקיטע יוצא בקב שלו, ופירש שם הר"י בתוס' (ד"ה הקיטע) דמיירי שנושא מקל בידו ונסמך עליו, והתיר מכח זה למי שכווצו גידי שוקיו ללכת במקלו בשבת. והשתא קשה דכל שכן ביו"ט יש להתיר דקיל איסור הוצאה משבת, וכל שכן למפרשים דאיסור דהכא אינו אלא משום זילותא דיו"ט.
ותירצו הרא"ש (סי' ה'), הרשב"א, והר"ן דשאני התם שאינו יכול כלל לילך בלא מקלו וכמנעלים דידיה דמי, משא"כ סומא במקלו שאינו אלא לישר הילוכו.
<b>ואין יוצאין בכסא אחד האיש ואחד האשה:</b>
<b>פירושי הראשונים וגירסתם:</b>
כגירסא שלפנינו איתא בראשונים, ופירשו רש"י, הר"ן, ושאר ראשונים שבכסא זה מוציאין אדם היושב בו. אך לשון הרמב"ם (יו"ט ה. ג.) "אין יוצאין בכסא וכו' ואיש שהיו רבים צריכין לו יוצאין בכסא <b>אחריו</b>", וכתב הכסף משנה דנראה שמפרש שהיו נוהגין להוציא אחר האנשים החשובים כסא כדי שישב בו במקום שירצה. ובחי' חת"ס כתב דנראה שהיה הרמב"ם גורס בגמ' "<b>אחר</b> האיש <b>ואחר</b> האשה", [וכן הביאו בשנויי נוסחאות דהכי גרסינן בדברי הרמב"ם שם].
וראה בים של שלמה (סי' י"ד) שהקשה על הרמב"ם דאין משמעות הסוגיא כדבריו, ומסיק להגיה ברמב"ם. אך יעוי' בב"ח (סי' תקכ"ב) שפירש דעת הרמב"ם והאריך בביאור הסוגיא אליביה. וע"ע בט"ז (סק"ד).
<b>זקן אחד היה בשכונתינו והיה יוצא בגלודקי שלו ובאו ושאלו את ריב"ל ואמר אם רבים צריכין לו מותר:</b>
<b>האם דוקא שאינו יכול לילך ברגליו:</b>
הטור (תקכב. ב.) הוסיף "ואם רבים צריכין לו ואינו יכול לילך שם בענין אחר", וכתב הב"י שהוא סברת עצמו, אבל מדברי הר"ן נראה שאפילו יכול לילך ברגליו בלא יגיעה, מותר להוציאו בכסא אם רבים צריכין לו, כדי שלא ידחפוהו בני השוק או שלא יטנף בדרכים.
והב"ח כתב שאף הטור לא נתכוין להתיר רק באופן שאינו יכול לילך כלל בענין אחר, דא"כ שרי אפילו אין רבים צריכין לו כמו למי שכווצו גידי שוקיו, אלא ר"ל שאינו יכול לילך בטוב אלא ביגיעה רבה כגון שהוא זקן או חולה קצת. וראה עוד ט"ז (סק"ג).
<b>אנא אפיקתיה לרב הונא מהיני לשילי ומשילי להיני -</b> עי' תוס' ב"ב קעב. (ד"ה כתבו בשילי), ותוס' גיטין פ. (ד"ה כי), וחי' הרא"ה כאן.
<b>א"ל כסא מה אתון ביה א"ל הכי אמר ר' אמי ובלבד שלא יכתף:</b>
<b>האם אף כשרבים צריכין לו:</b>
ברמב"ם (יו"ט ה. ג.) מבואר שהאיסור לכתף הוא רק בשאין רבים צריכין לו, אבל כשרבים צריכין לו מותר אף לכתף. וכן דקדק הכסף משנה והב"י (תקכב. ב.) דעת הרי"ף שסתם דמי שרבים צריכין לו שרי בכל גווני, וביאר משום דאיכא שתי לשונות לקמן להתיר כיתוף: משום ביעתותא, ומשום דוחקא דציבורא, ונקטו הרי"ף והרמב"ם לקולא כלישנא בתרא להתיר משום צורך אף בלא ביעתותא. וכן ביאר הגר"א (ריש סי' תקכ"ב).
אולם ברשב"א מבואר [והביא דבריו המגיד משנה שם], שמותר לכתף רק כגון דמבעית כדלקמן, אבל כשאין מבעית ואפילו רבים צריכין לו אסור לכתף.
וראה עוד שער המלך, ראשון לציון, וישועות יעקב (או"ח ריש סי' תקכ"ב).
<b>איני והא רב נחמן שרא לה לילתא למיפק אאלונקי, שאני ילתא דבעיתא:</b>
<b>לילתא דוקא התירו, או לכל אשה, או לכל מאן דבעית:</b>
תוס' ותוס' ר"פ נקטו דדוקא לילתא התירו שהיא בת ראש הגולה והיו רבים צריכין לה. וראה בדברינו על תוס' (ד"ה שאני) דיש שפירשו דילתא הויא איסטניס, וכן כל שדרכו בכך בחול שרי.
מיהו ברא"ש (סי' ה'), וכן בערוך (ערך אלנקי), ובאור זרוע הגירסא "שאני <b>איתתא</b> דבעיתא", ומשמע דכל אשה שריא. וכ"כ הקרבן נתנאל ותפארת שמואל דיש חילוק בין הגירסאות. אולם הב"י (תקכב. ב.) כתב דאפילו למאן דגריס 'איתתא' יש לפרש דאורחא דמילתא נקט, שהאשה דרכה ליבעת יותר מן האיש, אך למעשה לא שנא איש או אשה הכל תלוי אי בעיתי.
<b>אמימר ומר זוטרא מכתפי להו בשבתא דרגלא משום ביעתותא -</b> פירש רש"י "שהיו נבעתים מן הצבור העומדים על רגליהם מפניהם והיו יראים ליפול", וכתב הגהות גנזי יוסף שהוצרך רש"י לפרש הכי כפי גירסתו "משום ביעתותא <b>דצבורא</b>". אמנם מהר"ם שיף פירש כפשטות לשון הגמ', דמשום ביעתותא היינו שהיו יראים ליפול אם היו נושאין על גב היד.
<b>ואמרי לה משום דוחקא דצבורא -</b> רש"י פירש דהיינו משום טורח הצבור העומדין על רגליהן. אך בחי' הרא"ה פירש דהמכתפים בעיתי מחמת דוחקא דציבורא שלא ישמטו. וראה עוד מש"כ הלחם משנה (יו"ט ה. ג.) לדעת הרמב"ם.
<h4>רש"י</h4>
<b>ד"ה כדתניא - מצינו אף תנאים שמלמדים הלכות דרך ארץ -</b> עי' חי' המאירי.
<b>ד"ה מעליו - מצד העלין -</b> נראה דר"ל שודאי אוכל הבצל עצמו ולא העלין שהן רעים למאכל כדאיתא בעירובין כט., אלא שדרך ארץ לאוכלו מצד עליו - כן משמע מדברי הגהות מצפה איתן, וכן איתא בחי' המאירי. אולם בפרישה (קע. ח.) פירש שיאכל תחילה העלין ממש, משום שאם יאכל תחילה ראשו של שום שהוא המשובח ישייר העלין הירוקים הגרועים ויהא כרעבתן. ועי' בהערות שם לטור החדש.
<b>ד"ה חצובא - מקטע רגלי הרשעים ליום הדין שגוזלין וחומסים וכו' -</b> הר"ח וכן הערוך (ערך חצב ג') פירשו דגם בעולם הזה מקטע רגלי רשעים, שימצאו זה החצובא ויתפרסם הגזלן שנכנס לשדה חבירו. וכן פירש מהרש"א ח"א. וראה חי' בן הרמב"ן ושטמ"ק שהביאו שני הפירושים, וביארו מדוע לא ניחא לרש"י הפירוש השני.
<b>ד"ה נטיעה מקטע - נטיעת ערלה שאמרה תורה להמתין וכו' מקטע רגלי הקצבים הממהרין לאכול קודם הפשט ונתוח -</b> צ"ע דמצי למימר נמי איפכא, ללמוד איסור נטיעה קודם זמנה מבועלי נדות וקצבים, ומאי אולמא האי מהאי - עי' מהרש"א ח"א עפ"י הערוך והר"ח.
<b>ד"ה מקטע רגליהון - התורמוס הזה לאחר שהטריח את בעליו שבע פעמים הוא חוזר למוטב והן הטריחו את בוראן וכו' ולא חזרו בהן -</b> עי' פירוש הר"ח בענין אחר. ועי' חי' המאירי, מהרש"א ח"א, ומהר"ם שיף.
<b>ד"ה אין הסומא יוצא במקלו - דהוי דרך חול ואיכא זלותא די"ט -</b> עי' בדברינו בגמ' ד"ה ת"ר אין הסומא, אות א'.
<b>ד"ה משום בעתותא דצבורא - שהיו נבעתים מן הצבור וכו' -</b> עי' בדברינו בגמ' ד"ה אמימר ומר זוטרא.
<b>ד"ה משום דוחקא - שעומדים על רגליהן וטורח צבור הוא -</b> עי' בדברינו בגמ' ד"ה ואמרי לה.
<b>ד"ה בכור שנפל לבור - בכור בזמן הזה אין נשחט בלא מום וכו' -</b> תוס' חכמי איבר"א ותוס' ר"פ כתבו שבחינם דחק רש"י כן, דאף בזמן המקדש היה אסור לשוחטו במדינה בלא מום. וכן הקשה השטמ"ק לפירש"י, וכתב דשמא לא נתכוין רבינו אלא ללמדנו שאף בזמן הזה נוהג דין זה בכל מקום ואף בחו"ל.
וחי' הצל"ח וחת"ס כתבו שדעת רש"י שאיסור ראיית מומין בבכור משום דהוי כמתקן, ובזמן בית המקדש לא חשיב תיקון כיון שגם בכור תם ראוי להקרבה. [מיהו רש"י (כו. ד"ה אין זה) כתב טעם נוסף דהוי כדן דין, ועי' בדברינו על רש"י שם]. וראה עוד תפארת ישראל (יכין אות י"ח), ומשמר הלוי (עמ' קטו-קטז).
<b>והשוחטו כשהוא תם הוי שוחט קדשים בחוץ וענוש כרת -</b> תוס' בע"ז יג: (ד"ה ונשחטיה) פליגי שבזמן הזה אין חייב כרת על שחוטי חוץ כיון שאינו ראוי לבא לאהל מועד, מידי דהוה אשלמים ששחטן בחוץ קודם פתיחת דלתות ההיכל דפטור.
<h4>תוס'</h4>
<b>ד"ה אורח ארעא - פירש"י ולאו משום איסור טרפה, תימה דבסמוך משמע שיש איסור בדבר וכו' -</b> עי' פני יהושע, ראשון לציון, ומשכנות יעקב (יו"ד סי' ט"ז).
<b>מיהו אם נמצאת טריפה לאחר שאכל הוא נענש כשוגג ולא כאונס שלא היה לו למהר כ"כ -</b> עי' ים של שלמה, פתחי תשובה (יו"ד כט. א.), קובץ שיעורים (אות ס"ב), וחי' מנחת שלמה.
<b>ד"ה וצלף באילנות - ולא כפרש"י שפירש בכריתות (דף ו.) שהוא יין הבא ממקום קפרס -</b> ברש"י שלפנינו שם (ד"ה יין קפריסין) נקט בפירוש שני כפירוש הר"י דהכא. וכן הובא פירוש זה בשטמ"ק כריתות שם בהשמטות אות כ"ד.
<b>ד"ה שאני ילתא - וא"ת והא לא התירו אלא כי יש בה צורך רבים כדאמרינן לעיל -</b> צ"ע מהיכא פשיטא לתוס' דאפילו אי בעיתא לא הותר אלא אי איכא צורך רבים - עי' מהרש"א, וע"ע רש"ש, והגהות גנזי יוסף.
אמנם בחי' הרא"ה ובן הרמב"ן, וכן הרמב"ן (שבת קכד:) נקטו עפ"י הירושלמי, דאיסטניס שדרכו אף בחול לצאת בכסא שרי ביו"ט אף אם אין רבים צריכין לו, והיינו דקאמר "שאני ילתא דבעיתא" כלומר דאיסטניסה ודרכה כן אף בחול. ויש דגרסי בגמ' "שאני <b>איתתא</b> דבעיתא" - עי' בדברינו בגמ' ד"ה איני והא ר"נ.
<h3>דף כו.</h3>
<h4>מתני'</h4>
<b>בכור שנפל לבור ר"י אומר ירד מומחה ויראה אם יש בו מום יעלה וישחוט וכו' ר"ש אומר כל שאין מומו ניכר מבעוד יום אין זה מן המוכן:</b>
<b>מחלוקת ראשונים בביאור פלוגתת ר"י ור"ש:</b>
<b>א.</b> רש"י מפרש דלאו במוקצה פליגי, דהא בעלמא ר' יהודה מחמיר במוקצה טפי מר' שמעון, אלא ברואין מומין ביו"ט פליגי, וכגון שירד מומחה וראה שהיה בו מום קבוע מאתמול, דלר' יהודה יעלה וישחוט דהא אינו מוקצה ומותר לראות מומו ביו"ט, ור"ש אוסר משום דאסור לראותו ולהתיר מומו ביו"ט.
וכפי' רש"י משמע בפי' המשניות להרמב"ם, תוס' חכמי אנגליה, והר"י מלוניל. ויפה עינים כתב שכן משמע בירושלמי.
<b>ב.</b> תוס' והראשונים תמהו על פירש"י דבסוגיא דשבת מו: מוכח דטעמא דר' שמעון דאסר משום מוקצה. ועוד הקשו תוס' דלפי' רש"י משמע דר"ש אוסר רק לכתחילה, ואילו לשון המשנה "אין זה מן המוכן" משמע אף דיעבד. מיהו יעוי' בדברינו על תוס' (ד"ה בכור שנפל) דיש לפרש אף דעת רש"י דר' שמעון אסר דיעבד משום איסור ראיית מומין ביו"ט.
ובישוב פי' רש"י - יעוי' מגיני שלמה ופני יהושע (כאן ובשבת), ועל דרך זה בשטמ"ק כאן (בסוף העמוד ד"ה נולד בו), וע"ע שו"ת חכם צבי (סי' פ"ה), חי' הצל"ח, ותולדות יעקב.
<b>ג.</b> הראשונים (תוס' כאן ובשבת מו:, תוס' ר"פ, הר"ן, חי' הרא"ה, חי' בן הרמב"ן, שטמ"ק, הריטב"א וחי' הר"ן בשבת שם) פירשו דבתרתי פליגי: האם רואין מומין ביו"ט, וממילא האם הוי מוקצה. דלר' יהודה כיון שרואין מומין לכך אם נמצא מום קבוע מערב יו"ט אין כאן מוקצה דדעתו עליו, אך לר' שמעון דאין רואין מומין, מילא אין דעתו עליו מאתמול ואסור משום מוקצה אפילו עבר ובקרו, דהוי כמוקצה חמור דגרוגרות וצימוקים דמודה בהו ר' שמעון כדאיתא בסוף מכילתין.
<b>ד.</b> לשיטת הראשונים דר' שמעון אסר דיעבד משום מוקצה, תמהו תוס' בשבת מג. (סוד"ה טבל) מאי שנא מטבל דאמרינן התם דלא איתקצאי לכל השבת כיון שאם עבר ותקנו מתוקן. [וכן יש להקשות לפי' רש"י למאי דפרשינן לעיל דאף הוא מודה אליבא דר' שמעון דאסור דיעבד]. ותירצו הראשונים בשבת מו: (ריטב"א, חי' הר"ן, שיטה להר"ן) דטבל כל אדם ראוי לתקנו, משא"כ בכור שאין ראוי להתירו אלא חכם. וראה בתוס' ישנים שבת שם (נדפס אחר תוס' ד"ה התם) שנקטו כעין סברא זו, אך פקפקו בזה. וראה עוד מגיני שלמה פני יהושע ושפ"א על תוס' שבת הנ"ל, חי' הצל"ח בסוגיין (על רש"י ד"ה אין זה מן המוכן), ויד דוד (ריש ע"ב).
<b>ר"ש אומר כל שאין מומו ניכר מבעוד יום אין זה מן המוכן</b> - הרמב"ם (יו"ט ב. ג.) כתב "וכן <b>בהמת קדשים</b> שנולד בה מום ביו"ט הואיל ולא היתה דעתו עליה מעיו"ט אסור לשחטה ביו"ט", ותמה חי' הצל"ח אמאי נקט הרמב"ם 'בהמת קדשים', הרי לא משכחת אלא בבכור, דהא סתם קדשים אפילו במום קבוע אסורין בלא פדיון ואסור לפדות ביו"ט. מיהו האור שמח שם, וכן חזון יחזקאל (תוספתא פ"ג ה"ד, בביאורים) ביארו שכוונת הרמב"ם להוסיף מעשר בהמה לבד מבכור. ועי' משמר הלוי (עמ' נ"א).
<b>כל שאין מומו ניכר מבעוד יום אין זה מן המוכן -</b> לשון המשנה משמע דאף דיעבד אסור אם עבר ובקרו, אך יש שנקטו דאסור רק לכתחילה - עי' הרחבה בזה בדברינו על תוס' ד"ה בכור שנפל.
<h4>גמ'</h4>
<b>אי נימא ברואין מומין קמפלגי דר"י סבר רואין וכו' ור' שמעון סבר אין רואין מומין בי"ט:</b>
<b>א] טעם איסור ראיית מומין ביו"ט:</b>
הנה לקמן כז. פסקינן הלכה כר' שמעון דאין רואין מומין ביו"ט, וסייע לזה ר' זירא מדנקטה הברייתא לקמן ע"ב לדר' שמעון בלשון 'חכמים'. ומצינו שנחלקו הראשונים בטעם האיסור:
<b>א.</b> רש"י פירש במתני' (ד"ה אין זה) או משום דנראה כמתקן, או משום דהוה כדן את הדין, ועי' בדברינו על רש"י.
<b>ב.</b> הרמב"ם (יו"ט ב. ג.) כתב "לפיכך אסור לראות מומי קדשים ביו"ט גזירה שמא יתירם החכם במומן ויבא זה לשחוט בו ביום", וביאר חי' המאירי דחיישינן שמא נפל המום ביו"ט ולא יחקור החכם אם היה בו מאתמול ויתירנו.
והראב"ד השיג שמדברי הרמב"ם משמע שאסור לראות ביו"ט רק מומין שנפלו ביו"ט גופיה, ואינו כן דאפילו נפלו מערב יו"ט אסור. אמנם המגיד משנה ביאר שלעולם לדעת הרמב"ם אפילו מום שנולד מערב יו"ט אין רואין ביו"ט, דמחמת הך חששא שלא יחקור החכם שפיר אסרו לראות מומין לגמרי, עי' בדבריו.
וראה עוד מש"כ חי' הצל"ח, ראשון לציון (כז.), אור שמח, וחזון יחזקאל (תוספתא פ"ג ה"ד ד"ה לפי שאינו).
<b>ה.</b> המגיד משנה כתב טעם נוסף: דיש שפירשו דאסרו ראיית המומין שמא יבא לטלטל מוקצה, שאם ימצא שאינו מום שמותר לשחוט עליו, נמצא שהבהמה אסורה והרי טלטל מוקצה.
וכתב הט"ז (תצח. ט.) דאין להקשות דלפי"ז יהא אסור כל הוראות איסור והיתר ביו"ט דשמא ימצא הדבר אסור ויטלטל באיסור, די"ל דדוקא בבכור אמרו כן שלא היה לו חזקת היתר מעולם. ולפי"ז מסיק דאם יש נידון בתערובת של איסור שניתוסף עליו היתר, דזה ממש כבכור שהיה האיסור מבורר לפני שנולד הספק. מיהו יעוי' ביאור הלכה (תצח. ט. ד"ה יכול לחקור) שהביא דנהר שלום ומאמר מרדכי ובגדי ישע פקפקו בדברי הט"ז ודחו שיטתו מהלכה. וראה מש"כ שער המלך בביאור שיטה זו. וע"ע בדברינו לקמן ריש ע"ב.
<b>ב] הכיר החכם במום מערב יו"ט אך לא התירו בפועל:</b>
האור זרוע (הל' יו"ט סי' שנ"ה) למד מדברי הירושלמי דפירקין (ה"ה) דאפילו ראה החכם מערב יו"ט שהוא מום קבוע, אם לא התירו בפועל אסור להתירו ביו"ט. אולם בעל העיטור (הל' יו"ט מחלוקת ג') לא גרס בירושלמי "לא התירו מומחה" אלא "ולא הכירו מומחה", ולפי"ז אם הכירו מערב יו"ט יכול להתירו ביו"ט אף שלא התירו בפועל מערב יו"ט. וכן נקט הרשב"א (כז.), ובהערת המהדיר (114) העיר שהרי גירסת הרשב"א בירושלמי כאור זרוע, ואע"פ כן נקט לדינא שיכול להתירו למחר. וראה עוד רש"ש במשנה כאן.
[ובעיקר הנידון הנה לכאורה שייך לדון כן רק לטעם שהזכרנו לעיל (אות א') דמיחזי כדן דין, או לטעם הרמב"ם הנ"ל, אך למפרשים שהוא משום חשש טלטול מוקצה, לא שייך האי טעמא היכא שכבר ראה מערב יו"ט שיש בו מום קבוע. אך אולי סברת האוסרים דלא פלוג רבנן במילתייהו].
<b>ג] ראיית בכור ועיון בדינו ללא הוראה למעשה:</b>
המשנה ברורה (תצח. נא.) פסק כדברי הים של שלמה שלראות בכור ולעיין בדינו אך לא להורות לאחרים למעשה הוי כלימוד תורה בעלמא ושרי. ושער הציון (נ"ט) ציין שמאמר מרדכי וחמד משה מגמגמים בזה, והפמ"ג מצדד לאסור.
<b>ד] הוראת איסור והיתר ביו"ט:</b>
כתב הט"ז (תצח. ט.) דמבכור יש ללמוד שאם נפל איסור לתוך היתר קודם יו"ט ואין שיעור לבטלו, וביו"ט נתווסף בו שיעור ביטול, אסור לחכם לראות ולהורות בזה ביו"ט דומיא דבכור. והשיג עליו הקרבן נתנאל (אות מ') דלא ראינו מעולם רבנן קשישאי דחשו לזה, דהא טעם האיסור פי' רש"י דהוי כדן דין, וטעם זה שייך רק גבי בכור דהוי כדיני ממונות שע"י הפסק יוצא הבכור מרשות הקדש לרשות כהן, משא"כ בהוראת איסור והיתר. ועי' בדבריו דגם לאיסור מוקצה אין לחוש בהך תערובת. [ולטעם הרמב"ם הנ"ל (אות א') כל שכן דאין החשש אלא בבכור בלבד].
ובדומה לזה פסק המשנה ברורה (תצח. נ.) בשם תרומת הדשן (סי' כ"ד) ועפ"י דברי המאירי, דשאר הוראות מותרין ביו"ט, לפי שאין האיסור וההיתר תלויין בהוראת פי המורה אלא בידיעת הדבר. וראה עוד תפארת ישראל (יכין אות כ"ד), ועי' ביאור הלכה (ד"ה יכול לחקור).
<b>לא צריכא דנפל ביה מומא, והא מוקצה הוא -</b> האור שמח (יו"ט ב. ג.) הקשה אמאי מוקצה הוא, והא י"ל דשאני בכור שנפל בו מום דמתיר עצמו בשחיטה כדאמרינן לעיל ו., עי' מש"כ לישב.
<b>סד"א משום צער בעלי חיים לערים ולסקיה כר' יהושע קמ"ל:</b>
כלומר ס"ד אמינא שיעלהו אף קודם שיראה אם יש בו מום, שמערים לסמוך דודאי ימצא בו מום כדפי' רש"י. ועי' מהר"ם דרבותא זו היא בין לר' יהודה ובין לר' שמעון.
ויש לעיין הא דעת ר' שמעון (ב"מ לב:) דצער בע"ח דאורייתא, וא"כ לישתרי להעלות הבכור מן הבור דלייתי דאורייתא וידחה איסור טירחא דרבנן [ואיסור מוקצה ליתא לר"ש], ועי' שבת קנד: דאיצטריך לשנויי דסבר ר"ג צער בע"ח דרבנן דאילו הוי דאורייתא הוה שרי לבטל כלי מהיכנו. ויש לפרש דהקמ"ל הכא דלא חשיב כה"ג צער בע"ח כיון שאפשר לה בפרנסה במקומה, ומשום דוחק המקום בעלמא לא שרינן איסור דרבנן, ולא דמי לטעונה משאות דשבת דהוי צער טפי, וכן משמע בסוגיא דשבת קכח: לענין בהמה שנפלה לאמת המים, ודוק שם.
<h4>רש"י</h4>
<b>ד"ה אין זה מן המוכן - לפי שמתירו בי"ט נראה כמתקנו דהוה ליה כדן דין:</b>
<b>הערות:</b>
<b>א.</b> בתוס' בהביאם פי' רש"י איתא "נראה כמתקן <b>או</b> כדן את הדין", וכן הגיה מהר"ם ברש"י, דהא טעם דאין דנין ביו"ט אינו משום דנראה כמתקן אלא גזירה שמא יכתוב.
<b>ב.</b> תוס' ר"פ דחה הטעם דנראה כדן דין, דהא הכא לא שייך חששא דשמא יכתוב, אלא טעם האיסור רק משום דנראה כמתקן ודמי להגבהת תרומות ומעשרות. וכ"כ השטמ"ק. ולדעת רש"י צ"ל דלא פלוג רבנן וגזרו בכל דדמי לדין אף דליכא הכא חששא.
<b>ג.</b> טעם דנראה כמתקן צ"ע דמאי שנא מראיית טריפה דשריא ביו"ט. וצ"ל דבטריפות ליכא חזקת איסור אלא בירור בעלמא, משא"כ ראיית הבכור הוא להוציאו מחזקת איסורו, ויתכן גם שראיית החכם פועלת חלות של היתר, ובהא דמיא להפרשת תרומות ומעשרות.
<b>ד.</b> היד דוד הביא קושית שער המלך (יו"ט ב. ג.) הלא איתא לקמן לז. דלא אסרו הפרשת תרו"מ היכא דטבילי האידנא כגון עיסה להפריש ממנה חלה, והכא נמי הרי אתמול לא ניכר מומו ואמאי אסרו משום מתקן, ועי' מש"כ לישב היד דוד, וע"ע פני יהושע.
<b>ה.</b> בברייתא בסוף העמוד מחלקים בין נולד מום מערב יו"ט דאסרו לכתחילה לנולד מום ביו"ט דאסרו דיעבד, והתינח לטעם דנראה כמתקן י"ל דחמיר נולד מום ביו"ט שכל התיקון אתעביד ביו"ט, משא"כ נולד מערב יו"ט דראיית החכם אינה אלא גמר התיקון, אך לטעם דהוי כדן דין מאי שנא, [ואכן רש"י פירש הברייתא רק כטעמא דמתקן]. וי"ל דסברת דן דין נקט רש"י לפי המסקנא דלא קי"ל כאדא בר אוכמי ואין לחלק בין נולד מערב יו"ט או נולד ביו"ט.
ובספר ברכת אברהם עמד על סתירות רש"י בסוגיא, דתחילה נקט ב' הטעמים, ושוב (בד"ה אי נימא) נקט רק טעם דדן דין, ושוב (בסוה"ע ד"ה נולד בו) נקט רק הטעם דמתקן, ושוב (ריש ע"ב ד"ה ושוין) חזר ונקט ב' הטעמים, עי' מש"כ לבאר בזה.
<b>ד"ה קמ"ל - אי נמי משום דעבר ואסקיה -</b> עי' בדברינו על רש"י לקמן ד"ה ואם לאו.
<b>ד"ה בכור תם - דלית להו מוקצה להנך תנאי בבכור דכל שעתא דעתיה עלויה שמא יפול בו מום -</b> צ"ב מה איצטריך לטעם, הא כיון דלית להו מוקצה לא ס"ל דין מוקצה אף אם אין דעתיה עליו - עי' מהרש"א, מהר"ם שיף, ופני יהושע.
<b>ד"ה ואם לאו - ועבר ואסקיה לא ישחוט וכו' וקנסא הוא משום דעבר ואסקיה א"נ לא ישחוט לא יעלה בהערמת שחיטה קאמר -</b> מהרש"ל מחק מדברי רש"י פירוש הראשון דטעם האיסור משום דעבר ואסקיה. וכן בתוס' (ד"ה ת"ר) הביאו בשם רש"י רק הפירוש השני דלא ישחוט היינו לא יעלה בהערמת שחיטה.
ומהרש"א תמה הלא גם רש"י לעיל (ד"ה קמ"ל) הביא פירוש זה דאסרו לשחוט משום דעבר ואסקיה, ומדוע לא מחקו מהרש"ל שם. וע"ע שתמה על עיקר פירוש זה בסוגיא לעיל, ומסיק למחוק אף לעיל פירוש זה מדברי רש"י.
אולם יעוי' בתוס' חכמי אנגליה דאיתא בהדיא הכי בשם רש"י. ועי' הגהות גנזי יוסף בישוב קושית מהרש"א, וראה עוד מהר"ם שיף, פני יהושע, חי' הצל"ח, רש"ש, ראש יוסף, חי' חת"ס, ויד דוד.
<b>לשון אחר לא גרס בברייתא בכור תם אלא כי מתני' גרסינן וכו' -</b> עי' שטמ"ק שהקשה על לישנא קמא, ומסיק דהנכון כלישנא אחרינא.
<b>ד"ה א"ל ר"ש בן מנסיא - וקא"ל ר"ש בן מנסיא לרבי הרי נחלקו בה דורות שלפנינו ונזיל לחומרא -</b> כתב הגהות מצפה איתן דמכאן מוכח דס"ל לרש"י דאף במחלוקת בדרבנן אזלינן לחומרא בדבר שיש לו מתירין, ודלא כפוסקים הסוברים דרק בספק מעשה אזלינן לחומרא, ולא בספיקא דדינא ובספק דמחלוקת, עי"ש. ועי' פני יהושע.
וראה חי' הצל"ח וראשון לציון שפירשו באופן אחר מפירש"י.
<h4>תוס'</h4>
<b>ד"ה בכור שנפל (מתחיל כה:) - וקשה דאין זה מן המוכן משמע דאפילו בקרו חכם וכו' ולפ"ה משמע דוקא דאינו מוכן להכשיר לכתחלה הא דיעבד שפיר דמי -</b> המפרשים הקשו איך ס"ד דסבר הכי רש"י, הלא בסוגיא לקמן ע"ב מוכחי דאפילו דיעבד לא מהני אם עבר ובקרו, [וברייתא דאדא בר אוכמי דסבר דרק לכתחילה נדחית, ודייקא משנתינו דלא כוותיה]. ורש"י גופיה נקט במשנה "אין התרתו היתר ואינו מוכן להכשר", ולשונו משמע דאפילו דיעבד לא מהני. וכן ברש"י בגמ' (ד"ה קמ"ל) מבואר דעבר ואסקיה הוא סיבה דלא ישחוט דיעבד. ומהרש"א הוסיף לציין דמפורש ברש"י ריש ע"ב (ד"ה בי"ט) שאין זה מן המוכן לר' שמעון אפילו עבר ובקרו. [אמנם עי' קרני ראם שדחה ראיה זו].
וכתב מהר"ם שיף דודאי ידעו תוס' דאף לפי' רש"י אסור דיעבד, אלא כוונת להקשות דלטעם רש"י היה ראוי לאסור רק לכתחילה כמו דן דין וכדו', וזה אינו דהא אף בדיעבד אסור. וכעי"ז הניח בתמיה התוס' יו"ט דלפי' רש"י אמאי אסור דיעבד, הא לטעמא דמתקן או דן דין אין לאסור אלא לכתחילה. ועי' מש"כ הפני יהושע. וע"ע אור גדול במשניות, ומרומי שדה.
והנה אכן הרשב"א (כז.) כתב בהדיא דמום שנולד בערב יו"ט ועבר ובקרו מותר, והשטמ"ק בשם מורו תמה עליו דמלשון המשנה וכל הסוגיא מוכחא שאסור דיעבד. והפרי חדש (תצח. ט.) דייק גם מדברי השגות הראב"ד (יו"ט ב. ג.) כדעת הרשב"א דמותר דיעבד, ותמה עליו כנ"ל. [דברי הראב"ד הן כנוסחא הישנה, אך בנוסח הנדפס במהדו' הר"ש פרנקל אינו דיוק]. והמגיד משנה שם כתב שבדברי הרמב"ם לא נתבאר דין זה, ויש מתירין ויש אוסרין. אולם הלחם משנה השיג שמדברי הרמב"ם דייקא דאפילו דיעבד לא מהני, וכ"כ ראשון לציון (כז.).
וביאור שיטת המתירין וישובה מסוגית הגמ' - עי' שו"ת חכם צבי (סי' פ"ה).
ולמעשה פסקו הטור ושו"ע (תצח. ט.) שאם עבר וראה אסור.
<b>לכן נ"ל דמטעם מוקצה קאמר דאין זה מן המוכן ואפילו עבר ובקרו וכו' -</b> לקמן מפרשים תוס' דהכא מחמיר ר' שמעון טפי מר' יהודה, לפי דס"ל אין רואין מומין ביו"ט הלכך לאו דעתיה עליה מאתמול ואסור אפילו עבר ובקרו, וצ"ל דכה"ג חשיב לר' שמעון דחייה גמורה כגרוגרות וצמוקין דמודה ר"ש דהוו מוקצין כדאיתא בסוף מכילתין.
והנה בשבת מו: איתא דר' שמעון מודה לאסור בהך מוקצה משום דאיכא ג' מי יימר, אולם יעוי' בתוס' שם (ד"ה מי יימר, א') שהוכיחו דבחד מי יימר סגי לר' שמעון, דהא אוסר אפילו נפל בו מום קבוע מערב יו"ט דהשתא איכא רק חד מי יימר דמיזדקק ליה חכם, דהא ס"ל אין רואין מומין ביו"ט. וכן פירשו הר"ן וחי' הרא"ה כאן. אמנם יעוי' בתוס' ר"פ כאן (ד"ה אלא דנפל), ובתוס' חכמי איבר"א שפירשו דהסוגיא דשבת איירי אליבא דאדא בר אוכמי שבסוגיא לקמן נדחו דבריו.
<b>וכן הא דקאמר בגמ' מהו דתימא כיון דדעתיה עלויה נשחטיה קמ"ל ר"ל דאסור משום מוקצה וכו' -</b> עי' מהרש"א שמפרש מה ראיה מייתו תוס' לפירושם. ועי' הגהות גנזי יוסף שפירש באופן אחר.
<b>ד"ה תנו רבנן - וי"ל דלא פסיק להוכיח מהכא דאיכא לפרושי תרי לישני וכו' -</b> תוס' ר"פ ותוס' חכמי איבר"א תירצו דמהכא לא מצי למיפשט, דשאני גבי בכור דאף ר' שמעון מודה דאיכא מוקצה כדאמרינן בשבת מו: דאיכא תלת מי יימר. אך הקשו תוס' חכמי איבר"א א"כ ללישנא קמא דרש"י תפשוט איפכא, דאי רבי יהודה הנשיא אפילו בבכור לית ליה מוקצה כל שכן דשאר מוקצין לית ליה. ותו דאיכא סברא איפכא כדפי' רש"י דבכור כל שעה דעתיה עליו שאם יפול בו מום יאכלנו.
<h3>דף כו:</h3>
<h4>גמ'</h4>
<b>דרש רבה בר"ה נולד הוא ומומו עמו מבקרין אותו בי"ט לכתחלה א"ל ר"נ אבא תני אם עבר ובקרו מבוקר ואת אמרת מבקרין אותו לכתחלה:</b>
<b>לענין הלכה, וטעם הדין:</b>
הך אמוראי פליגי במשמעות לשון הברייתא "שזה מן המוכן", דרבה בר"ה מפרש דמוכן לגמרי לכתחלה ואפילו לבקרו, ור"נ בשם אביו מפרש דמוכן לכתחלה לשוחטו אם עבר ובקרו - עי' רש"י בסמוך ד"ה שזה מן המוכן.
ולמסקנת הסוגיא דאייתי רב אושעיא מתניתא ונדחית הברייתא דקתני תלת בבי, נמצא דהלכה כאביו דר"נ דתני "אם עבר ובקרו מבוקר", ולכתחילה אסור לבקר ביו"ט אפילו נולד ומומו עמו. וכן פסקו הרמב"ם (יו"ט ב. ד.), והטור ושו"ע (תצח. ט.).
וטעם הדבר דאסרו אפילו נולד ומומו עמו, פירשו השטמ"ק וחי' הרא"ה שחכמים לא חילקו בדיניהם וגזרו לאסור לראות מומין בכל גווני. וכ"כ הב"ח (תצח. ב.) דטעם האיסור דלא ליתי לאחלופי בשאר מומין. וכעי"ז כתב המגיד משנה (יו"ט שם) לדעת הרמב"ם, דגזרו נולד ביו"ט ומומו עמו משום נולד מערב יו"ט, ולא חשיב גזירה לגזירה דכולה חדא גזירה היא. ועי' מש"כ הלחם משנה שם.
אולם הראב"ד שם כתב טעם חדש: דחיישינן שמא לא ימצא בו מום קבוע ונמצא מטלטל למפרע מוקצה שאינו ראוי לו. וכעין טעם זה כתב בשו"ת חכם צבי (סי' פ"ה), אך הקרבן נתנאל השיג עליו, דטעם זה הזכיר המגיד משנה (שם ה"ג) לענין איסור ראיית מומין בבכור שנולד בערב יו"ט שלא היה לו חזקת היתר, אך כשנולד ביו"ט ומומו עמו לית ביה איסור טלטול, דהא בין השמשות הוה חזי אגב אמו והיה לו חזקת היתר, הלכך שרי טלטולו כמו שאר טריפות שרואין אותן ומטלטלין אותן ביו"ט. וסברת חילוק זה כתב גם הט"ז (תצח. ט.), עי' בדבריו. וראה עוד מש"כ מרכבת המשנה בביאור סברת הראב"ד.
טעם נוסף הזכיר הראב"ד: דיש לאסור ראיית מומין ביו"ט בכל גווני, שמא לא ידקדק החכם בראייתו מפני שמחת יו"ט.
והנה הרי"ף השמיט ולא הביא כלל הך דינא דבכור שנולד ביו"ט ומומו עמו, ועי' מש"כ בזה חי' הצל"ח.
<b>אמר אביי כוותיה דרבה בר"ה מסתברא מדקתני תלתא בבי וכו':</b>
<b>א.</b> הקשו חי' הרא"ה והשטמ"ק מאי אולמא הך ברייתא דקתני תלת בבי, מברייתא דלעיל דתני רב נחמן בשם אבוה. ותירצו דההיא מתניתא לא נשנית בבית המדרש.
ועוד תירץ הרא"ה וכן השטמ"ק בשם הריטב"א, דרב הונא לעיל לא שנה ברייתא, אלא ר"ל דתני בפירושא דהך ברייתא דלעיל.
<b>ב.</b> בסוגיין משמע דסבר אביי כהך ברייתא דשנה אדא בר אוכמי שנדחית לקמן, וראה תוס' שבת מו: (ד"ה והתנן) שהוכיחו מסוגיא דהתם שחזר בו אביי.
<b>והא כי אתא רב אושעיא אתא ואייתי מתניתא בידיה בין שנולד בו מום מערב י"ט ובין שנולד בו מום בי"ט חכמים אומרים אין זה מן המוכן:</b>
<b>א.</b> כן מסקה הסוגיא דאפילו היה בו מום מערב יו"ט אין זה מן המוכן לר' שמעון, ואפילו עבר ובקרו לא ישחוט. ובטעם הדין נחלקו רש"י ותוס': רש"י סובר דר' שמעון לשיטתו לית ליה מוקצה, והכא משום דאין רואין ביו"ט ס"ל דהוי כמתקנו ואסר אפילו דיעבד. אך תוס' לעיל ע"א (המתחיל כה: ד"ה בכור שנפל) נקטו דמשום איסור ראיית מומין ביו"ט לא היה אוסר ר' שמעון דיעבד, אלא דהכא משום מוקצה אסר, דלפי שאין רואין מומין אסח דעתיה מיניה, והוי מוקצה חמור כגרוגרות וצמוקין דמודה בהו ר' שמעון. וראה בדברינו על תוס' הנ"ל, וכן בדברינו במתני' לעיל ע"א.
<b>ב.</b> ביאור סברת הברייתא דאדא בר אוכמי לעיל שחילקה בין נולד מום מערב יו"ט דאסר ר' שמעון לכתחילה לנולד ביו"ט דאסר אף דיעבד - רש"י (סוף ע"א וריש ע"ב) פירש לשיטתו, דנולד מום מערב יו"ט אינו מתקן כל כך שקרוב היה בין השמשות להיות מתוקן דלא מיחסר אלא ראיית חכם, משא"כ נולד מום ביו"ט הוי כמתקנו לגמרי. אמנם תוס' פירשו לשיטתם בשבת מו: (ד"ה והתנן) עפ"י הסוגיא שם, דנולד מום ביו"ט הוי מוקצה טפי דאיכא תלת מי יימר, אך נולד מערב יו"ט קיל דאיכא רק חד מי יימר, עי' בדבריהם.
<b>ההיא אדא בר אוכמי היא דמשבש ותני -</b> עי' פני יהושע שפירש דאין כל הברייתא דלעיל משובשת, אלא דבעינן למימר כעין חסורי מחסרא.
<b>אמר רנב"י מתני' נמי דייקא וכו' -</b> עי' מהר"ם שיף מאי מייתי ממתני' טפי מברייתא דקתני נמי כהך לישנא.
<b>בעי מיניה רב הלל מרבא יש מוקצה לחצי שבת או אין מוקצה לחצי שבת:</b>
<b>א]</b> לקמן מסקינן דגמרו בידי אדם לא מיבעיא דלא הוי מוקצה, אלא גמרו בידי שמים כגרוגרות וצמוקין שהעלן ליבשן.
ותוס' לקמן כז. (ד"ה אלא גמרו) נקטו דלענין טלטול פשיטא דאין מוקצה לחצי שבת, כי קמיבעיא לאסור באכילה, והרחבה בגדר החילוק יעוי' בדברינו שם על תוס'.
מיהו בחי' הרא"ה ובן הרמב"ן תירצו שם באופן אחר, ומשמע דלית להו הך חילוק. וכן תוס' בשבת מג. (ד"ה בעודן עליו) ותוס' שם מד: (ד"ה יש עליה) הביאו תירוצים אחרים.
וביאור צדדי ספק הגמ' - יעוי' באפיקי ים (ח"ב ריש סי' י"ט).
<b>ב] לענין הלכה:</b>
<b>א.</b> הרי"ף לא הביא הך בעיא, ונאמרו בזה כמה ביאורים: א. הרא"ש (סי' ז') כתב דכיון דאיכא תרי לישני מה פשט לו רבא, מסתבר כלישנא בתרא דאין מוקצה לחצי שבת דבשל סופרים הלך אחר המיקל. ב. הר"ן והרשב"א כתבו דכיון דהבעיא לא איפשיטא אזלינן בספק דרבנן לקולא. ועי' מלא הרועים (בקובץ מפרשים על הרא"ש) מאי שנא מהא דקי"ל דבר שיש לו מתירין אפילו בספיקא אזלינן לחומרא. ג. בעל המאור ושטמ"ק כתבו דנקטינן כלישנא בתרא לקולא לפי דמסייע לה מתניתא ד'ושוין' כפי פשוטה. ד. קרבן נתנאל (אות נ') כתב דשיטת הרי"ף גם בלאו הנך טעמים לפסוק בכל דוכתי כלישנא בתרא. [והרא"ש שהוסיף טעם דבשל סופרים הלך אחר המיקל, הוא סברת עצמו].
<b>ב.</b> המאירי הביא יש פוסקים הלכה דיש מוקצה לחצי שבת. וכן דעת בעל העיטור (הל' יו"ט מחלוקת ג'), ובהערת המהדיר לרשב"א (112) ציין שבפתח הדביר (סקנ"ה) כתב דהעיטור לשיטתו דמוקצה דאורייתא ולכן החמיר. וכן איתא בתוס' ישנים (לעיל ג:) דמוקצה חמור והוי כעין דאורייתא, ולכך נמי ספק מוכן אסור. וכן יש לדקדק לכאורה מדברי רש"י בתחילת העמוד (ד"ה ושוין) שנקט דהך נולד ומומו עמו מיירי כגון דיתבי דייני התם, וצ"ע הלא כן מוקמינן למ"ד יש מוקצה לחצי שבת ואנן לא קי"ל הכי, ומשמע לכאורה דס"ל לרש"י דהלכתא יש מוקצה לחצי שבת, ואזיל לשיטתו דס"ל מוקצה דאורייתא - עי' רש"י כאן ד"ה ואי דלא, ובדברינו שם. אמנם יעוי' בהגהות גנזי יוסף שיישב פי' רש"י הנ"ל באופן אחר.
<b>איתיביה ושוין שאם נולד ומומו עמו שזה מן המוכן, ואמאי נימא האי בכור מעיקרא הוה חזי אגב אמיה אתיליד ליה אדחי ליה אחזייה לחכם אשתרי ליה:</b>
<b>א] ראיית החכם מתירה הבכור ולא רק מגלה מומו:</b>
צ"ע כיון שהחכם התירו איגלאי מילתא שהיה בו מום מעיקרו, ואף דבשעה שנולד לא ידע דבעל מום הוא, הא אמר רב כהנא לקמן דמוקצה שיבש ואין הבעלים מכירין בו מותר. ועל כרחך צ"ל דהבכור קודם ראיית החכם הוא אסור בעצם, וראיית החכם אינה רק מגלה את מומו אלא מתירתו מכאן ולהבא. וכן משמע מדברי רש"י ד"ה אדחיה ליה.
<b>ב] נולד תם ונפל בו היום מום, האם אמרינן מוקצה לחצי היום:</b>
מהרש"א הקשה למאי דבעינן להוכיח מהך בכור שנולד ביו"ט דאין מוקצה לחצי שבת, הוה ליה למתני אפילו נולד כשהוא תם ואח"כ נפל בו מום והתירוהו, דשרי כיון שאין מוקצה לחצי היום. ותירץ בשם תוס' ישנים, וכ"כ מהר"ם שיף דדיחוי גדול כזה ודאי לא סלקא אדעתיה, ופשיטא דיש מוקצה אפילו לחצי היום.
ברם בחי' הרא"ה נקט אכן דלמאי דקי"ל אין מוקצה לחצי היום, הוא הדין נולד תם ונפל בו מום באמצע היו"ט, והא דנקטה הברייתא "נולד ומומו עמו" לאו דוקא, אלא כיון דלא בעי דיתבי דייני התם לא שנא נולד תם או בעל מום. אי נמי הלשון "נולד ומומו עמו" כולל כל שנפל בו מום ביום לידתו. אי נמי נקט הכי לכלול גם נולד מן הטריפה, דכה"ג הוי מוקצה קודם לידתו וגם עתה שנולד, ואין לו היתר אלא א"כ נולד ומומו עמו ויתבי שם דייני. [עי' בהערת המהדיר].
והשטמ"ק (כז.) הביא שיטה זו, ודחה כדעת התוס' ישנים הנ"ל, שנולד תם הוי מילתא דלא שכיחא שיפול בו מום היום ולא אסק אדעתיה, ודיחוי גדול כזה לכו"ע יש מוקצה לחצי היום. וכן דעת המאירי. ועי' חי' הצל"ח, ראשון לציון, וביאור הלכה (תצח. ט. ד"ה אבל).
<b>ת"ש היה אוכל בענבים והותיר וכו' -</b> עי' מהרש"א לקמן לד.
<b>וכן אתה מוצא באפרסקין ובחבושין ובשאר כל מיני פירות -</b> פירש רש"י בשבת מה. (ד"ה וכן) דקמ"ל אע"ג דהני פירות חזו כל שעתא ואפילו נשתהו אין מתקלקלין, הואיל ואקצינהו אסירי. וכ"כ תוס' שם (ד"ה וכן), אלא שנקטו דאין מתקלקלין <b>כל כך</b>. ועי' מהרש"א שם.
<b>היכי דמי אי דחזו למה ליה הזמנה אי דלא חזו כי אזמין להו מאי הוי -</b> לכאורה מצינו גבי עומד לעיסקא (שבת יט:) דאף דחזו בעי הזמנה, וכן מצינו לאידך גיסא גבי סוכה רעועה שנפלה ביו"ט (לקמן ל:), דאם התנה עליה מהני אף דלא חזיא בין השמשות - עי' מש"כ הרשב"א לחלק בין הסוגיות. וראה הרחבה בענין תנאי במוקצה בדברינו לקמן ל: ד"ה אמר רב מנשיא.
<b>והאמר רב כהנא מוקצה שיבש ואין הבעלים מכירין בו מותר:</b>
<b>הערות:</b>
<b>א.</b> בטעם הדין - העיר הקובץ שיעורים (אות ס"ג) הלא איסור מוקצה הוא משום חיסרון הכנה [כמש"כ רש"י ד"ה ואי דלא אחזו], ומה בכך דהיסח הדעת בטעות אינו היסח, מ"מ הרי אינו מוכן אצלו. אמנם ציין לתוס' לקמן ל. (ד"ה התם בתבנא סריא) דמוכח מדבריהם שאין הקפידא בחיסרון הכנה אלא באסוחי דעתא בפועל.
<b>ב.</b> לענין הלכה - בעל המאור תמה על הרי"ף שלא הביא הלכה זו, דאף דקי"ל במוקצה כר' שמעון, הלא במוקצה דגרוגרות וצמוקין אסור לכו"ע בין בשבת ובין ביו"ט.
<b>ג.</b> אימתי יבש - לשון רש"י "שיבש מבעוד יום" משמע דכל בין השמשות היה יבש, וכן הוא לשון הר"ן "כל שיבשו כל בין השמשות", ומשמע דאי אפילו מקצת בין השמשות לא היה ראוי נאסר. ברם לשון הגמ' בשבת מג. "בעודן עליו <b>כל</b> בין השמשות מיגו דאתקצאי לביה"ש איתקצאי לכולי יומא", משמע דדוקא הוקצה כל בין השמשות נאסר, וכן משמע מפי' רש"י שם מד: (ד"ה והוא). וכן מצדד הפמ"ג (סי' רע"ט בא"א סוס"ק י"ד), וכ"כ המשנה ברורה (סי' ש"ט סקי"ט וסקכ"ז).
מיהו לשון תוס' הרא"ש (שבת מג.) משמע דאפילו הוקצה רגע אחד בין השמשות, ולא גרס התם "<b>כל</b> בין השמשות". ויש מפוסקי זמנינו שאכן נקטו כך להלכה - עי' משנ"ב מהדו' 'דרשו' (הע' 26) לסי' ש"ט.
<b>ד</b>. האם בכל מוקצה - הראש יוסף כאן, וכן בפמ"ג (בפתיחה ליו"ט ח"ב אות כ"ד) מצדד דדוקא כגון מוקצה שיבש מותר, לפי שבעליו מצפה אימתי יתייבש אף שאין מכירין שיבש, משא"כ שאר מוקצה כגון מעות שהניחן על המטה ונפלו, או מוקצה מחמת מיאוס שעבר מיאוסו. מיהו בפמ"ג (במשב"ז שי. ד.) כתב שמדברי הלבוש משמע דבכל גווני אין מוקצה בטעות.
<b>ה.</b> טעות בדין - כתב החזו"א (מט. יג.) דלאו דוקא טעות במציאות כדהכא שכבר יבש, אלא ה"ה טעות בדין, כגון היה סבור בין השמשות דחפץ פלוני אסור משום מוקצה ואח"כ נתברר שאינו מוקצה, מותר ואינו מוקצה.
<b>ו.</b> כתב בחי' מנחת שלמה דיראה נמי לאידך גיסא, כגון היה מוקצה בתחילת השבת אלא שהבעלים טעה ולא אקצינהו מדעתיה, אפילו הכי אזלינן אחר האמת והוי מוקצה, כשם שבמוקצה דיבש אזלינן אחר האמת ולא אחר דעת הבעלים.
<b>ת"ש מפולין ועדשים וכו' שדינהו בקדרה אדחו להו -</b> פירש רש"י כל זמן שהן רותחין, ומבואר שדחייתן היא מחמת שהן רותחין. אך מלשון הר"ח משמע שבתחילת בישולן כל זמן שלא נגמר בישולן אינם ראויין בעצם לאכילה. וכן משמעות תוס' שבת מג. ד"ה בעודן עליו.
<h4>רש"י</h4>
<b>ד"ה בי"ט - בזו היה רשב"י אומר אין זה מן המוכן ואפילו עבר ובקרו לא ישחוט -</b> עי' בדברינו על תוס' לעיל ע"א ד"ה בכור שנפל.
<b>ד"ה ושוין - אבל בזו היו מודים חולקים שלפנינו ר"י ור"ש וכו' -</b> עי' חי' הצל"ח, פני יהושע, וראשון לציון.
<b>ד"ה אבא תני - על אביו קאמר -</b> בהגהות ריח"ל מייזליש מפרש דכוונת רש"י לאביו של רבה דהיינו רב הונא, ורב נחמן היה קורא לרב הונא חבריה 'אבא' כדאיתא לקמן כט:, ובפי' רש"י שם, ופריך רב נחמן לרבה איך אומר להיפך מדברי אביו.
אולם בחי' הרא"ה ושטמ"ק איתא בהדיא דרב נחמן קאמר על אביו דיליה. וכ"כ תוס' חכמי אנגליה דרב נחמן קאמר על אביו אע"ג דלא מצינו שהיה ת"ח, והוסיף דאין לפרש דקאמר על רב ששמו 'אבא אריכא', דרבו היה ולא היה קוראו בשמו.
<b>ד"ה מבוקר - ושוחטו לכתחילה -</b> צ"ב הא אדרבה הגמ' קאמרה איפכא דמבוקר שרי רק דיעבד ולכתחילה אסור. ואי כוונת רש"י רק לפרש מהו 'מבוקר' הו"ל למימר "ומותר לשוחטו".
<b>ד"ה חכמים אומרים - וכיון דבהנך תרתי ערב ותני להו איכא למימר דנולד הוא ומומו עמו דשרי דיעבד קאמר כר"נ וקשיא לאביי וכו' -</b> מבואר מדברי רש"י שאין הכרח לומר דדיעבד קאמר, אלא דאיכא למימר הכי, ולכך פירש דקשיא רק לאביי ולא לרבה ב"ר הונא גופיה. והקשה האור גדול במשניות דרש"י לקמן (ד"ה אין זה מן המוכן) סותר עצמו, דפירש "ומהשתא על כרחיך ושוין וכו' בדיעבד קאמר", וא"כ קשיא לרבה ב"ר הונא גופיה, [ועי' מהרש"א על רש"י שם], עי' מש"כ לישב סתירת הרש"י.
<b>ד"ה ואי דלא אחזו - ומאן דאית ליה מוקצה הכנה מבעוד יום בעי כדכתיב ביום הששי והכינו את אשר יביאו -</b> הנה גירסת הב"ח (אות ב') 'רבה', וכן איתא בפי' ר"ח ושאר ראשונים, ורבה בפסחים מז: אית ליה דמוקצה דאורייתא ויליף מהאי קרא, ומבואר דס"ל לרש"י דאף למסקנת הסוגיא שם ולפי האמת ס"ל לרבה הכי, וכן משמע מפי' רש"י לעיל ב: ד"ה לטעמיה. [אמנם מהרש"ל כאן כתב דקרא דמייתי רש"י אסמכתא בעלמא. ועי' אפיקי ים ח"ב סי' י"ד ד"ה והנלע"ד]. אולם תוס' עירובין לח: (ד"ה אמר רבה), ורשב"א ובעל המאור (לעיל ב:) הקשו לפי' רש"י הלא בפסחים הקשו על דברי רבה ומשמע דהדר ביה. וראה בדברינו לעיל ב: ד"ה אמר רבה, אות א'.
<h3>דף כז.</h3>
<h4>גמ'</h4>
<b>אלא גמרו בידי אדם לא קמבעיא לן כי קמבעיא לן גמרו בידי שמים:</b>
<b>א] ביאור החילוק:</b>
מדברי רש"י ותוס' כאן משמע דקדרות רותחות בידו לתקנן ולקררן בו ביום, משא"כ גרוגרות וצמוקין שאין בידו ליבשן אלא ע"י החמה, וכן פירש השטמ"ק. ובתוס' שבת מג. (ד"ה בעודן עליו, ב') מבואר דלא סגי בידו לתקנן, אלא צריך גם שרצונו בתיקונן והסרת הדחיה. וראה בדברינו על תוס' כאן ד"ה אלא גמרו.
ויש לעיין אמאי פולין ועדשים חשיב גמרו בידי אדם, דבשלמא למשמעות רש"י [שהבאנו סוף עמוד דלעיל] שדחייתן משום רתיחתן ניחא, אך לפי' תוס' והר"ח שנדחו מחמת שאינן ראויין בתחילת בישולן, הרי אין בידו לגמור בישולן, ואי משום דהניחן בידים להתבשל ומשער אימתי יגמר בישולן, הכי נמי גרוגרות וצמוקין העלן לגג ומשער אימתי יתייבשו ויהיו ראויין לאכילה.
והלבושי שרד (סי' ש"י על הט"ז סק"ד) כתב לדעת רש"י ד'בידו לתקן' לאו דוקא, אלא ר"ל דהקדרות הרותחות ודאי שיתוקנו, משא"כ גרוגרות וצמוקין שמא יהא יום המעונן ואינו ודאי שיתייבשו. ולפי"ז ניחא דפולין ועדשים הוי ברי שיתוקנו.
ברם במאירי כאן משמע דאינו תלוי בידו לתקן או בודאי שיתוקן, אלא פעולה שמשכה וגמרה תלוי בידי שמים הוי גמרו בידי שמים ואפילו ודאי יגמר, משא"כ דבר הנמשך ממעשה האדם חשיב גמרו בידי אדם.
נפק"מ להלכה בין הפירושים - כגון כבסים הרטובים בין השמשות שודאי יתייבשו למחר. וראה שבט הלוי (ח"א סי' ס"ב), מנחת יצחק (ח"א סי' פ"א), ובהרחבה בשלמי יהודה (קונטרס בענייני מוקצה סי' ל"א).
<b>ב] טלטול הקדרות כשהן רותחות:</b>
כתב הראש יוסף שקדרות רותחות כיון שגמרו בידי אדם לא הוי מוקצה, מותר לטלטלן אף בין השמשות שהן עדיין רותחות. וכ"כ החזו"א (מא. טז.). אולם תהלה לדוד (סי' רנ"ט) כתב שאסור לטלטל את הקדרות בזמן שהן רותחות.
<b>ג] מוקצה דנולד שגמרו בידי אדם:</b>
הרא"ש (סי' י"ז) דן בפת שאפה נכרי בשבת האם הוה מוקצה דשמא בין השמשות היה קמח או עיסה שאינו ראוי לאכילה, והביא שר"ת אסר, וספר התרומות כתב פנים לאיסור ולהיתר, והרא"ש נקט להתיר משום שביד הנכרי הוי גמרו בידי אדם.
והשו"ע (שכה. ד.) הביא מחלוקת זו, וביאר המג"א שדעת המתירין כמש"כ הרא"ש דהוי גמרו בידי אדם, ודעת האוסרין לפי דנולד חמיר ולא אמרינן הכי.
מיהו אף המתירין דוקא בנולד שאינו גמור כה"ג שהחיטין או העיסה היו בעולם, אבל בנולד גמור כתב שער הציון (תקה. ח.) גבי חלב פרת נכרי, וכן (תקא. לה.) גבי נכרי שעשה כלי מעצים שלו, דאסור אף שגמרו בידי אדם. וכ"כ החזו"א (מד. י.).
<b>הכי אמר ר' זירא הלכה כר' שמעון -</b> להלכה דקי"ל כר' שמעון יש לעיין מה טעמו דאסר ראיית מומין ביו"ט - עי' בדברינו לעיל כו. ד"ה אי נימא, אות א'.
<b>אמר מאן דהוא אזכי ואסק להתם וכו' -</b> פירש רש"י דהיינו אחד מן התלמידים שלא נודע שמו. והרא"ש פירש דקאי על ר' ירמיה או ר' זריקא דאיתא לעיל שאחד מהם אמר הלכה כר' יהודה, והיינו דקאמר ד'מאן דהוא' כלומר אחד מהם אמר אזכי ואסק וכו'.
ובחי' המאירי הביא דקצת ספרים גרסי "אמר מאן דהוא <b>קיים</b> אזכה ואסק" וכו', ופירש נמי דקאי אר' ירמיה דקאמר יהי רצון שאזכה לעלות לא"י בעוד ר' זירא חי וקיים ולשמעה מפיו.
<b>דאמר ר"ש בן פזי וכו' משום קהלא קדישא דבירושלים ר' שמעון וחבריו אמרו הלכה כר' מאיר:</b>
"קהלא קדישא דבירושלים" הוזכרו גם לעיל יד:, וכן בברכות ט: ר"ה יט: יומא סט. ותמיד כז:
והנה רש"י פירש שקהלא קדישא דבירושלים העידו על ר"ש בן מנסיא וחבריו שאמרו הלכה כר' מאיר. ובחי' הרא"ה פירש איפכא, שר"י בן שאול ורבי אמרו שר"ש בן מנסיא וחבריו אמרו משום קהלא קדישא שהלכה כר' מאיר. [וצ"ע שלשון הגמ' אינו כן].
ובפי' ר"נ גאון (ברכות ט:) הביא מירושלמי דמעשר שני, ד'קהלא קדישא דירושלים' היינו ר' יוסי בן המשולם ור"ש בן מנסיא, וסייע לזה מסוגיין, ומשמע דמפרש הכי: ר"י בן שאול ורבי אמרו משמיה דקהלא קדישא דבירושלים שהם ר"ש בן מנסיא וחבריו, דהלכה כר' מאיר. [ועי"ש בשם אגדתא דקהלת למה קורין אותן 'עדה קדושה'].
וראה עוד מהרש"א כאן שמצדד לפרש ד'ר' שמעון וחבריו' היינו ר' שמעון בן יוחאי דהוא סתם ר' שמעון בתלמוד, ולא ר"ש בן מנסיא.
<b>אמרו והא אינהו קשישי מניה טובא אלא בשיטת ר' מאיר אמרוה -</b> פירש רש"י שהזקנים נתנו דעתם על דברי הבחורים ואמרו שדברי פלוני נוטין כדברי רבי פלוני שהיה לפניו. וכן פירשו תוס' חכמי איבר"א.
ובחי' בן הרמב"ן דחה פירושם, ופירש שהם בדורם אמרו כשיטה זו שאמר ר' מאיר שהיה לאחר מכן, וכן פירש בחי' הרא"ה, וגרסי "אלא עמדו בשיטת ר' מאיר". וכעי"ז פירש בחי' המאירי.
<b>א"ל אביי אטו התם ברואין מומין פליגי בקנסא פליגי:</b>
<b>א.</b> צ"ע מאי מקשה ליה אביי לרב יוסף, הרי לא אמרה רב יוסף משמיה דנפשיה, אלא עפ"י אשלי רברבי דאמוראי קדמאי, וגם תנאי איירו בה - עי' פני יהושע, ושפ"א.
<b>ב.</b> יש לעיין מאי ס"ד דהגמ' לדמות הסוגיות והלא חילוק אביי פשוט הוא, ועי' מש"כ רש"י (ד"ה אלמא קסבר), וראה מרחשת (ח"א סי' י' ענף ג').
<b>ג.</b> בתלמודא דילן הכא ובכורות כח. מסיק דר' מאיר ור' יהודה בקנסא פליגי, אולם ציין יפה עינים דבירושלמי כאן איתא דפליגי בדאורייתא אם יש לדמות לראיית טריפה. מיהו יעוי' בספר ראשית בכורים (בכורות שם) שרוצה להסב אף דברי הירושלמי כהבבלי.
<b>איני והא רבי אמי גופיה חזי -</b> הקשה השטמ"ק הלא איתא (מגילה כב.) דר' אמי ור' אסי כהני חשיבי דארץ ישראל הוו, וא"כ איך ראה ר' אמי הבכור הא אמרינן (בכורות לה.) דהכהנים חשידי על זה. ותירץ דאמרינן התם דכהן ת"ח רואה את הבכור. ועי' בהערות המהדיר לשטמ"ק.
<h4>רש"י</h4>
<b>ד"ה הוה ליה ההוא בוכרא - והיו לו בביתו כהנים סמוכין על שלחנו -</b> כן פירשו גם תוס' חכמי איבר"א והמאירי. והקשו תוס' חכמי אנגליה מה הוצרך לזה, הלא קי"ל (בכורות לב:) כבית הלל דבכור בזמן הזה מותר גם לזרים. ותירץ דמ"מ כיון שמתנות כהונה הן, איכא משום גזל לזר האוכלן.
וראה עוד פני יהושע ורש"ש שעמדו בזה.
<b>ד"ה אמר מאן דהוא - אחד מן התלמידים מי שהוא ולא נודע שמו -</b> עי' בדברינו בגמ' ד"ה אמר מאן דהוא.
<b>ד"ה באשלי רברבי - בחבלים גדולים וגסים שקשין לינתק -</b> הגליון הביא פירוש הערוך דהיינו אילנות גבוהים, והוא מלשון "ויטע אשל". ורש"י בע"ז ז: כתב שני הפירושים.
<b>ד"ה אלא - שהזקנים נתנו דעתם על דברי הבחורים ואמרו דברי פלוני נוטין אחר דברי ר' פלוני וכו'</b> - עי' בדברינו בגמ' ד"ה אמרו.
<b>ד"ה ומינה - ואמרו כיון דחשיבא כולי האי הו"ל כמתקן וכדן דין -</b> הגליון הגיה "או כדן דין" עפ"י גירסת מהר"ם ברש"י לעיל כו. ד"ה אין זה מן המוכן. ועי' בדברינו על רש"י שם.
<b>וקמו להו רשב"י ור"מ בחדא שיטתא וה"ל ר' יהודה יחיד וכו' -</b> עי' רש"ש.
<b>ד"ה אטו - ואלו אדם אחר שחטו וכסבור שהוא ניתר מפי מומחה אפילו ר"מ מודה דרואין -</b> עי' בדברינו על תוס' ד"ה אלא ר' מאיר.
<h4>תוס'</h4>
<b>ד"ה אלא גמרו - וא"ת אמאי אין מוכיח מההיא דכופין את הסל לפני האפרוחין וכו' וי"ל דשאני התם דהוי כמו גמרו בידי אדם שבידו להפריחם מעליו וכו':</b>
<b>א.</b> מהרש"א תמה הלא בשבת מג. מבואר דאם היו האפרוחין על הסל כל בין השמשות איתקצאי לכל השבת, ואי חשיב גמרו בידי אדם לישתרי אף כה"ג כדאיתא בסוגיין לענין קדרות רותחות בין השמשות. ועוד דבהדיא הוכיחו תוס' בשבת שם (ד"ה בעודן עליו, השני) ונקטו דכפיית סל לאפרוחין לא חשיב גמרו בידי אדם. [ועי' מש"כ לישב הקרני ראם]. על כן מסיק מהרש"א להגיה כגירסא שמצא בתוס' ישנים, דתוס' קאמרי זאת בתורת דחיה, דאין לתרץ דחשיב התם כגמרו בידי אדם. [והובאו דבריו בגליון עה"ד].
<b>ב.</b> ביאור החילוק בין סל ואפרוחין דלא חשיבי גמרו בידי אדם, לקדרות רותחות ופולין ועדשים - כתבו תוס' שבת הנ"ל וז"ל "דשאני קדרות אי הוה צריך להו בין השמשות היה מקררן, וכן פולין ועדשים רצונו שיתבשלו בלא שום דיחוי, אבל הכא רצונו שיעלו האפרוחין על הסל שלכך כפאו". וכעי"ז כתב תוס' הרא"ש שם "אם היה צריך להן בין השמשות היה אוכלן מיד, ולא ניחא ליה במה שהן רותחות".
וצ"ב הגם שיש בידו לקרר הקדרה, אבל הרי רוצה הוא ברתיחתן שיאכלן אח"כ בעוד חומן בם, ובפרט אם אינן מבושלות בין השמשות כל צרכן. ובחי' הר"ן (שבת שם) כתב דסברת תוס' לא נהירא, ויתכן שכוונתו לקושיין. וראה מש"כ המנחת שלמה (ח"א סי' י. ב.) בביאור כוונת תוס'.
ובחי' הר"ן הנ"ל כתב וז"ל "אבל התם לא דחינהו להנהו קדרות, דאדרבה כדי שיתבשלו ויראו לשם כך הניחן", ונראה שהוא כעין הסברא שכתבו תוס' לענין פולין ועדשים שרצונו שיתבשלו מהרה ללא דיחוי, משא"כ בההוא סל דאדרבה כפאו לפני האפרוחין בכדי שיעלו עליו, לכך הוי דיחוי הגם שבידו להפריחן מעליו.
<b>ועוד י"ל דהתם מיירי לענין טלטול דפשיטא ליה דאין מוקצה לחצי שבת והכא קא בעי לענין אכילה:</b>
חילוק זה נקטו גם תוס' שבת מג. (ד"ה בעודן עליו), הריטב"א שם, וכן תוס' שם מד: (ד"ה יש עליה) לפירוש אחד. וכן נקטו כאן תוס' חכמי איבר"א, רא"ש (סי' ז'), רשב"א, ומאירי.
ויסוד החילוק להחמיר במוקצה לענין אכילה מלענין טלטול, איתא בסוגיא דשבת קכח. דאמרינן דרב סבר במוקצה לאכילה כר' יהודה ובמוקצה לטלטל כר' שמעון. [כן הוא לפי' רש"י שם, אך שאר הראשונים פירשו בע"א].
וביאור החילוק - יעוי' מהרש"א (לקמן לג.) ד'אכילה' היינו שימוש במוקצה וחמיר טפי מטלטול בעלמא. ולפי"ז טלטול כדי להשתמש הוי כאכילה.
והאגלי טל (טוחן סק"מ) ביאר דאיסור טלטול מוקצה הוא גזירה אטו הוצאה [כדאיתא לקמן לז. ושבת כד:], אבל אכילת מוקצה ושימוש בו חמיר טפי דילפינן מקרא 'והכינו', כדאיתא ברש"י לעיל כו: ד"ה ואי דלא [ועי' בדברינו שם]. וכ"כ הרמב"ן ריש מכילתין, וציין האגלי טל לדברי המג"א (תקט. טו.) דאף שטלטול מוקצה הותר לצורך אוכל נפש ושמחת יו"ט, אכילתו או שימוש בו אסור. [וראה בדברינו על תוס' לעיל ח. ד"ה אמר רב יהודה].
וראה עוד שו"ת חתם סופר (או"ח סי' ע"ט), חי' חת"ס ריש מכילתין, ובהרחבה באפיקי ים (ח"ב סי' י"ט).
<b>ד"ה אלא ר' מאיר - ופסיק ר"י דהלכה כרבי יהודה וכו' ואע"ג דר"מ ור"י הלכה כר"מ בגזרותיו וכו' אבל לא בקנסותיו:</b>
<b>מחלוקת ראשונים אם סברת ר' מאיר הכא משום גזירה או קנס:</b>
כדברי תוס' דהכא נקטו גם תוס' בכורות כח. (ד"ה רבי מאיר), ותוס' זבחים קד. (ד"ה א"ר עקיבא), וכן הביאו הרמב"ן והרא"ש בבכורות שם בשם מר שמואל הכהן בן חפני גאון, אך כתבו הרמב"ן והרא"ש שבה"ג פסק כר' מאיר משום דחשיב ליה 'גזירה' והסכימו לדעתו מכח כמה דיוקים בסוגיא. וכן פסק הרמב"ם (בכורות ג. ד.). [והא דסמכו דבריהם על דברי הבה"ג, יעוי' בתוס' זבחים הנ"ל שהביאו משמיה דהבה"ג כשיטתם, וראה בהעמק שאלה (שאלתא א' אות כ"ה) שכתב דשני בה"ג הוו, ועפ"י זה יישב כמה סתירות].
ומהרי"ט אלגזי בכורות שם (אות כ"ז) דקדק גם מהשאלתות דפסק כר' מאיר ועל כרחך דסבר דהוי גזירה ולא קנס, וביאר דתוס' שם הביאו מהשאלתות רק הכללא דהלכה כר' מאיר בגזירותיו ולא בקנסותיו, אך לא לעצם הפסק דסוגיין [ודלא כדמשמע מדברי הרא"ש].
ובחי' הרא"ה כאן נקט נמי דהלכה כר' מאיר, ופירש דאף שהלכה כמותו דוקא בגזרותיו, שאני הכא דקיימי קהלא קדישא דירושלים בשיטתו.
והנה רש"י כאן (ד"ה אטו) כתב וז"ל "ואילו אדם אחר שחטו וכסבור שהוא ניתר מפי מומחה, אפילו ר' מאיר מודה דרואין", ודייקו מהרי"ט אלגזי הנ"ל וכן אור גדול במשניות שם, דמוכח שמפרש דקנס הוא דקניס ר' מאיר לשוחט הבכור, ולפיכך אם שחטו אחר שרי. ברם הרמב"ן והרא"ש נקטו דאפילו שחטו אחר אסור, ולשיטתם דפירשו שטעמא דר' מאיר דגזר משום מגדר מילתא מומין שבגוף אטו דוקין שבעין, וא"כ לא שנא שחטו הבעלים או אדם אחר.
והנה בין רש"י שהתיר ובין הרמב"ן שאסר נקטו בלשונם "ששחטו אחר בשוגג", ותמה האור גדול מאי שנא שוגג או מזיד - עי' בדבריו.
והביא הרמב"ן ראיה לשיטתו מדקתני במשנה דבכורות "הואיל <b>ונשחט</b> שלא ע"פ מומחה", ולא קתני "הואיל ושחטו", ש"מ דאפילו נשחט ע"י אחר אסור. וראה מש"כ מהרי"ט אלגזי שם (אות כ"ח).
ולסברת הראשונים דהוי גזירה - תמה השטמ"ק השלם (בכורות שם) בשם תו"ח אמאי קתני בגמ' "בקנסא פליגי". והרמב"ן והרא"ש הנ"ל כתבו דלשון 'קנסא' לאו דוקא, אלא לומר שאינו דינא. וכן פירש בחי' בן הרמב"ן בסוגיין בשם אביו. אמנם השטמ"ק הנ"ל תירץ וז"ל "דלא שייך למגזר שאר מומין שבגוף אלא דוקין שבעין אם לא משום קנסא", כלומר דהוא צירוף של גזירה וקנס, ומ"מ סברי הנך ראשונים דהוא בכלל הלכה כר' מאיר בגזירותיו. וראה מש"כ מהרי"ט אלגזי הנ"ל לבאר אמאי באמת לא היו גוזרין אם לאו משום קנסא. וראה עוד בזה בספר שי למורא שם.
וע"ע בשו"ת שבט הלוי (ח"י קונטרס הקדשים סי' כ"ז).
<h3>דף כז:</h3>
<h4>גמ'</h4>
<b>ר' אמי כי חזי מאתמול הוה חזי ובי"ט שיולי קא משייל היכי הוה עובדא כי הא דההוא גברא דאייתי בוכרא לקמיה דרבא וכו':</b>
<b>א] בדברי רש"י דההוא גברא כהן היה:</b>
פירש רש"י דלפי שנחשדו כהנים על הבכורות להטיל בהם מום, לפיכך היה שואלו להביא עדים שמאליו בא לו. וכן פי' רש"י לקמן (ד"ה ההוא גברא) דכהן היה אותו שבא לפני רבא.
ומהר"ם שיף העיר שא"צ לזה, דלכולם שואלים איך נעשה המום, דשמא אינו יודע שאסור לגרום לו מום, אלא שכהנים צריכים להביא עדים, ולא מצינו שההוא גברא דבסמוך הוצרך להביא עדים.
והרש"ש כתב דהוכרח רש"י לפרש דכהן היה, משום דאמרינן (בכורות לו:) אין רואין בכור ישראל אלא א"כ כהן עמו, וצ"ל שרבא אמר לההוא גברא להביא עדים והגמ' לא חשה לפרש. וכעי"ז כתב בשו"ת חת"ס (יו"ד סוס"י ש"ב) לפי שאין רואין בכור ישראל אא"כ כהן עמו כדי שיתן לכהן מיד, ואע"ג דר' אמי גופיה כהן הוה, וכן רבא לשיטת רש"י חולין קלג. (ד"ה זכי) כהן הוה, מ"מ אין ליתן לכהן המתיר הבכור אלא לאחר.
והגהות חשק שלמה הביא שגירסת השאלתות (פר' בא שאילתא מ"ד) במעשה דההוא גברא דאייתי קמיה דרבא ואמר ליה "תא למחר ואייתי לי סהדי וכו' למחר אייתי סהדי" וכו'. וכ"כ בחי' המאירי דאיכא דגרסי הכי אך אינו מן הצורך. וכתב החשק שלמה דנראה שזו היתה גם גירסת רש"י, ולכן הוצרך לפרש דההוא גברא כהן היה. וראה עוד פרי יצחק (ח"א סי' ל"ח).
<b>ב] האם כופין כהן לקבל הבכור:</b>
הגהות אשר"י כאן דקדק בשם האו"ז שמדברי רש"י משמע דאם לא רוצה הכהן לקבל הבכור מחמת טורח הטיפול כופין אותו לקבלו. וביאר בשו"ת חת"ס (יו"ד סי' ש"ב) דאי לא כפינן מהיכי תיתי דנחשדנו להפיל בו מום ולעבור איסורא רבה, הלא אפילו יש איסור שלא לקבלו טוב לו לעבור איסורא זוטא, אלא ש"מ דכייפינן ליה לפיכך נחשד על המומין מקושי הטיפול.
מיהו הביא החת"ס שבכתבי מהרא"י (סי' קע"ד) הקשה שהאו"ז סותר דבריו, ועי' בחת"ס שהרחיב בנידון זה. וראה ראשית בכורים (בכורות נג.) שדקדק מדברי תוס' שם (ד"ה ואי זהו עיקור) והרא"ש והשו"ע דהכהן רשאי לסרב לקבלו ולא כפינן ליה.
<b>דתניא מום לא יהיה בו אין לי אלא שלא יהיה בו:</b>
<b>א] הטלת מום בבכור בזמן הזה:</b>
כתבו תוס' בכורות לג: (ד"ה בעל מום) דבזמן הזה אין איסור דאורייתא להטיל מום בבכור וקדשים אפילו תמים, והוכיחו כן מהסוגיא דע"ז יג:, ומ"מ מדרבנן מיהא אסור. וכן נקט הרא"ש שם (סוס"י ד') והוכיח הכי מכמה דוכתי.
ברם הרמב"ם (איסורי מזבח א. ז.) פסק דהמטיל מום בקדשים בזמן הזה עובר בלא תעשה אלא שאינו לוקה, ותמה הלחם משנה הלא בסוגיא דע"ז הנ"ל משמע דאין אסור אלא מדרבנן. וראה מהר"י קורקוס בהרחבה בישוב שיטת הרמב"ם. ועי' בספר המפתח שציין לאחרונים שדנו בישוב הרמב"ם.
ובשו"ת רעק"א (ח"א סי' ס"ד) דן לשיטת תוס' והרא"ש ורוב הפוסקים שאינה אלא מדרבנן, א"כ בספק בכור יהא מותר בזמן הזה להטיל מום לכתחילה דהוי ספיקא דרבנן לקולא, או כיון דשורש האיסור דאורייתא לא מקילין בספיקו שנתגלגל הימנו מדרבנן. וכן מסיק לאסור בשו"ת חת"ס (יו"ד סי' ש"ו). וראה עוד פתחי תשובה (יו"ד שיג. ז.), אחיעזר (יו"ד לד. ה.), ומרחשת (ח"א סי' מ"ו ענף ב' ד'). ועוד בדעת תוס' והרא"ש יעוי' במהרי"ט אלגזי בכורות (אות מ"ב ב-ד).
<b>ב] מטיל מום בקרבן עכו"ם, ושוחט קדשים בחוץ:</b>
עי' במנחת חינוך (רפז. ז.) שנסתפק האם לוקה גם המטיל מום בקרבן עכו"ם.
עוד מחדש המנחת חינוך (שם אות ט') דהשוחט קדשים בחוץ, לבד שחייב משום שחיטת חוץ חייב גם משום מטיל מום בקדשים דאין לך מום גדול מזה. וכן כשפטור על שחיטת חוץ כגון ששחטו פסולין או שנים שעשו, מ"מ חייבין משום מטיל מום בקדשים. אולם יעוי' בשו"ת בית יצחק (יו"ד סי' י') שדחה דבריו.
<b>מנין שלא יגרום לו על ידי דבר אחר שלא יביא בצק וכו' ת"ל כל מום:</b>
<b>א] האיסור להטיל מום בגרמא הוא איסור בפני עצמו, או שהאיסור הוא רק לשחוט על המום?</b>
הרמב"ם (בכורות ב. ח.) כתב שאם גרם לבכור מום הרי זה לא ישחט עליו. ותמוה אמאי לא כתב גם שיש איסור להטיל בו מום על ידי גרמא כדאיתא בסוגיין.
ומחדש חי' הגרי"ז (מנחות נו:) דאין איסור לאו לגרום מום, וכמו בכל התורה שחייב רק על מעשה גמור ולא על גרמא, וכל מאי דמרבינן מקרא הוא האיסור לשחוט עליו. וראה עוד שם (ד"ה והנראה בזה עוד) שתירץ באופן אחר.
וראה עוד רדב"ז (איסו"מ א. ח.), מנחת חינוך (רפז. י.), ומה שציינו בספר המפתח הל' בכורות שם.
<b>ב] אף גרמא רחוקה אסורה:</b>
הרש"ש כתב דלרבותא נקט שלא יביא בצק ויניח ע"ג האזן, דאף שאין דרך הכלבים לאוכלו וא"כ הוה גרמא רחוקה מ"מ אסור, עי' בדבריו.
<b>ג] שליח או נכרי להטיל מום:</b>
נתיבות הקדש (מנחות נו:) נסתפק אם עשה שליח להטיל מום האם הוי כגרמא דאסור, דלכאורה נהי דאין שליח לדבר עבירה בכל זאת גרמא הוי, והתורה ריבתה דאין צריך להטיל מום בידים דוקא. וראה מרחשת (ח"א סי' מ"ו ענף ד') לענין הטלת מום ע"י נכרי.
<h4>מתני'</h4>
<b>בהמה שמתה לא יזיזנה ממקומה -</b> כתב תולדות יעקב דנקט 'לא יזיזנה' ולא נקט 'לא יטלטלה', לאשמועינן דאפילו לצורך מקומה אסור לטלטלה. [פי' דהיתר לצורך גופו ומקומו הוא בכלי שמלאכתו לאיסור בלבד, ולא במוקצה מחמת גופו כדהכא].
<b>ומעשה ושאלו את ר"ט עליה ועל החלה שנטמאת ונכנס לביהמ"ד ושאל וא"ל לא יזיזם ממקומם:</b>
<b>טעם שהחלה שנטמאת הוי מוקצה ביו"ט ולא חזיא להסקה או ליתנה לכלבו:</b>
<b>א.</b> תוס' (ד"ה ועל החלה) נקטו לפי שמצות ביעורה הוא בשריפה בלבד, ואסור לשורפה ביו"ט אפילו להסיק תחת תבשילו, או משום דעיקר השריפה היא צורך גבוה, או לפי שגזרו תרומה אטו קדשים. ועי' בדברינו על תוס'.
וקובץ שיעורים (אות ס"ד) תמה הלא תוס' גופם נקטו לעיל כג. (ד"ה על גבי) דלמ"ד הבערה ללאו יצאת ליכא כלל איסור הבערה ביו"ט, א"כ מדוע לדידיה אין שורפין קדשים ביו"ט.
<b>ב.</b> הרשב"א כתב דתרומת פירות או חלה דפת ועיסה שאין עומדין להסקה, בהא לא קשיא, דלא אמרו 'מתוך' אלא בדברים הראויין לשריפה, אך עדיין יש לדון שמן תרומה שנטמא אמאי אסור והרי ראוי להדלקה.
<b>ג.</b> רש"י כתב "וגזירת הכתוב היא שאין קדשים טמאים מתבערים ביו"ט דרחמנא אחשביה להבערתן", וכתב הרמב"ן (שבת כג: סוד"ה א"ל אביי) "פירוש לפירושו דעיקר כוונתו של אדם בשריפה זו למצוה של גבוה, וצורך הדיוט ממילא הוא דאתי", ולכאורה מפרש כוונת רש"י על דרך פי' הר"י בתוס' כאן. ותמה העונג יו"ט (או"ח סי' כ"ז) הלא שיטת רש"י (לעיל יב.) ד'מתוך שהותרה לצורך הותרה שלא לצורך' אמרינן מדאורייתא אפילו שלא לצורך כלל, וכל שכן הכא דאיכא נמי צורך הדיוט, עי' שכתב לישב דהמלאכה דהכא שהיא מצות ביעור לא שייך לומר בה 'מתוך', שלא נאמר אלא במלאכות שעושין אותן לפעמים לצורך הדיוט.
מיהו האחרונים (מגיני שלמה, פני יהושע, שו"ת חת"ס (או"ח סי' קנ"א) ובחי' חת"ס, מהר"ם שיף, יו"ט לרבנן, מרומי שדה) דקדקו שרש"י פירש טעמו משום דרחמנא אחשביה לביעורן, כלומר דמצות הביעור מחשיבה מלאכה זו דביעור התרומה טמאה [כעין סברת הגמ' בפסחים מו.], ועל כן אסור גם ליתנה לכלבו דעצם מעשה הביעור הוי מלאכה חשובה האסורה ביו"ט.
וראה עוד בזה בית הלוי (ח"א סוס"י ט"ז), שער המלך (יו"ט א. ד. ד"ה עוד), שאגת אריה (סי' ע"א), נודע ביהודה (קמא או"ח סי' ט"ו), קובץ שיעורים (אות כ"ו), מרחשת (ח"א סי' י"ג ענף ב'), וקהלות יעקב (שבת סי' כ"א).
<b>ד.</b> חי' הרא"ה מוקי לה בחלה שנטמאת ביו"ט, ופירש דכיון דמעיקרא בין השמשות היתה עומדת לאכילת אדם, וכשנטמאת ביו"ט נשתנה דינה להסקה לפיכך הויא מוקצה.
ועל דרך זה תירץ תוס' רעק"א במשניות, אלא שכתב דלפי אוקימתא דהגמ' דמתני' גבי בהמה שמתה אתיא אף כר' שמעון דשרי אפילו בהמה שהיתה בריאה בין השמשות ומתה ביו"ט, על כרחך בעינן לסברת הרע"ב ושאר ראשונים, עי' בדבריו. וע"ע הגהות תפארת ירושלים במשניות.
<h4>גמ'</h4>
<b>לימא תנן סתמא דלא כר' שמעון -</b> הקשה חי' המאירי הלא בריש מכילתין (ב:) כבר אמרו דביו"ט סתם לן תנא כר' יהודה, ותירץ דמ"מ דרך התלמוד לחקור אם גם משנה זו נסתמה שלא כר' שמעון, או דיש לישבה אף אליביה. והביא יש שפירש דמתני' לענין שבת נאמרה דסתם לן תנא כר' שמעון, ואע"ג דבמכילתין דהלכות יו"ט איתאמרא, יש כיוצא בזה כגון משיקין את המים (לעיל יז:) דמוקמינן לה (לעיל ריש יט.) לענין שבת.
וראה עוד חי' הצל"ח, ראשון לציון, ושפ"א.
<b>ר' שמעון אומר מחתכין את הדלועין לפני הבהמה וכו' -</b> פירושי הראשונים מאי ס"ד לאסור חיתוך הדלועין, והאם פליג בהא ר' יהודה - עי' בדברינו לעיל ב. ד"ה מחתכין את הדלועין.
<b>הניחא למר בר אמימר וכו' אלא למר בריה דר"י משמיה דרבא דאמר חלוק היה ר' שמעון אפילו בבע"ח שמתו שמותרים מאי איכא למימר וכו':</b>
<b>צ"ע דבמוקצה כה"ג מודה ר' שמעון:</b>
יש לעיין להך מ"ד איך שרי ר' שמעון בע"ח שמתו, הלא בהמה בריאה ודאי אסח דעתיה מינה בין השמשות, ומודה ר' שמעון כה"ג כשם שמצינו (שבת מד.) דמודה בכוס קערה ועששית דאין יושב ומצפה שיכבו, וכן אמרינן (לקמן ל:) דגבי סוכה בריאה מודה דאין יושב ומצפה אימתי תפול.
<b>א.</b> כתב הרשב"א (ד"ה מה חלה) שר' שמעון מודה רק במוקצה שדחי ליה בידים ככוס קערה ועששית שהדליקן, או גרוגרות וצמוקין שהעלן לגג ליבשן [עי' רש"י שבת מה: ד"ה אלא בגרוגרות, ורש"י לקמו ריש מ:]. אמנם ראה בדברינו על רש"י לעיל כד: (ד"ה אם יש), דרש"י ובעל המאור פליגי בהא אי מודה ר' שמעון רק במוקצה דדחייה בידים. ועי' הערה לרשב"א (140) מהדו' מוה"ק.
<b>ב.</b> בחי' הרא"ה משמע דהא דחלוק ר' שמעון אף בבהמה בריאה שמתה, לפי דסוף בעלי חיים למיתה עומדין, לפיכך אינו מסיח דעת מהן. וכעי"ז כתב הרשב"א (לקמן ל:) דמיתה בבעלי חיים שכיחא.
<b>ג.</b> בחי' המאירי (לקמן ל:) כתב וז"ל "דהתם [גבי בע"ח שמתו] ליכא מוקצה מחמת איסור דהא אי בעי שחיט לה ביו"ט או בשבת לחולה, ואין כאן אלא מוקצה מחמת היסח הדעת, ובכי הא אפילו במה שאין אדם יושב ומצפה מתיר ר' שמעון, אבל מה שמוקצה מחמת איסור מודה ר"ש בכל שאין דעתו של אדם להסתלק איסורו בשבת ויו"ט אסור", עי' בדבריו בהרחבה.
<b>ד.</b> בשו"ת חת"ס (או"ח סי' פ"ו) כתב דבסוגיא דשבת מד: משמע דפליגי אמוראי אי מודה ר' שמעון בכוס קערה ועששית, ופלוגתא דהכא הויא כעין פלוגתא דהתם. וראה עוד מש"כ הראשון לציון (לקמן ל:), חזו"א (מא. ד.), ובהרחבה באפיקי ים (ח"ב סי' י"ט),
<b>תרגומה זעירי בבהמת קדשים -</b> עי' תוס' שבת קנו: ד"ה תרגמא.
<b>הכא במאי עסקינן במסוכנת ודברי הכל:</b>
<b>גירסת הגמ', ולענין הלכה:</b>
<b>א.</b> לענין הלכה בפלוגתא זו לענין שבת - יעוי' בהרחבה בב"י (סי' ש"כ ד-ז), ולמעשה פסק בשו"ע דמחתכין בשבת את הנבילה בין שהיתה מסוכנת או בריאה בין השמשות. ועי' משנה ברורה (סקי"ז).
<b>ב.</b> לענין הלכה ביו"ט - הרי"ף והרא"ש פסקו דבהמה מסוכנת דוקא מותר לטלטלה. ותמהו הראשונים (בעל המאור, בן הרמב"ן, רשב"א) הלא הרי"ף פסק בסוף מכילתין לענין יו"ט כר' יהודה דאית ליה מוקצה, וא"כ אפילו מסוכנת אסור להזיזה ממקומה. וכתבו לישב שהרי"ף גורס בסוף סוגיין "הב"ע במסוכנת <b>ודברי הכל</b>", ומפרש דבמסוכנת מאתמול אפילו ר' יהודה מודה דשרי דהיא חשובה כמתה, ומאידך בבריאה אפילו ר' שמעון מודה שאסורה, ולא נחלקו אלא בחולה מאתמול אך אינה מסוכנת ומתה בשבת או ביו"ט.
<b>ג.</b> והנה בפי' הר"ח גם משמע שגרס ופירש הכי, אולם נקטו בעל המאור והר"ן שאין גירסא זו עיקר. וכן דקדקו מהר"ם ומהר"ם שיף מדברי רש"י שלא גרס הכי. והמאירי אמנם גרס הכי, אך מפרש דהאי 'דברי הכל' ר"ל מר בריה דאמימר ומר בריה דרב יוסף. וכן איתא בתוס' חכמי איבר"א.
<b>ד.</b> ומסיק בעל המאור לישב דעת הרי"ף כשיטתו דלא יתכן לאסור ביו"ט טפי משבת, והא דפסק הרי"ף כרב נחמן לעיל ב: דביו"ט סתם לן תנא כר' יהודה, היינו דוקא במוקצה שאסור גם בשבת משום מלאכה כגון ביקוע עצים מקורות והסקה בשברי כלים, אך לא בחיתוך נבילה לפני הכלבים שמותר בשבת. [עי' בהרחבה בדברינו לעיל ב: ד"ה מאי שנא].
<b>ה.</b> בחי' המאירי הביא יש שפירש דמתני' לענין שבת נאמרה דקי"ל במוקצה כר' שמעון ולכך פסק הרי"ף כוותיה, ולהכי נמי מקשינן בריש סוגיין היכי תנן סתמא דמתני' דלא כר' שמעון.
וראה עוד מש"כ הפני יהושע, קרבן נתנאל (אות ס'), וראשון לציון.
<b>ו.</b> להלכה - נקט הטור (תקיח. ו.) כפירוש הראשונים לדעת הרי"ף, הלכך בהמה מסוכנת מערב יו"ט שריא אף לר' יהודה, ובריאה אסורה אף לר' שמעון, ופלוגתתם בחולה קצת. וכתב הב"י שנראה דכך גם גרס ופירש הרא"ש, וכן דעת הרמב"ם (יו"ט ב. טז.) כפי שביארה המגיד משנה, וכן פסק בשו"ע שם.
ולמעשה - יעוי' משנה ברורה (תקיח. לג.), וביאור הלכה שם (ד"ה אם היתה, וד"ה אע"פ).
<h4>מתני'</h4>
<b>אין נמנין על הבהמה לכתחלה ביו"ט:</b>
<b>ביאור המשנה עפ"י דברי הגמ':</b>
בגמ' איתא "מאי אין נמנין אין פוסקין דמים לכתחילה ביו"ט", ומפי' רש"י מבואר דהוא פירוש המילות 'אין נמנין' כלומר אין פוסקין דמים. וכן משמע מהרמב"ם בפי' המשנה. ותמה תוס' ר"פ דפשיטא דמקח וממכר אסור, ועוד דא"כ היינו הך מתני' דלקמן כח: "לא יאמר אדם לטבח שקול לי בשר בדינר".
הרשב"א פירש כרש"י ד'אין נמנין' ר"ל אין פוסקין דמים, ותירץ בשם תוס' דקמ"ל מתני' דאף שפסיקת מעות על בהמה אינה דומה למקח גמור אלא לחלוקה לשליש ורביע [משום שפסיקת המעות אינה באה לקנות חלק מהבהמה מן הטבח, אלא לחלק בין בני החבורה - הערת המהדיר], אפילו הכי דמי למקח וממכר ואסור.
תוס' ר"פ פירש ד'אין נמנין' פירושו אין מתחברין בחבורה, ומפרש בגמ' דהיינו כדי לפסוק בדמים. וכן פירש התוס' רי"ד, וביאר דהחידוש הוא בסיפא דמותר לימנות בחבורה מערב יו"ט כדי לחלק ביו"ט, ולא אמרינן דהוי עובדין דחול. וכן פירש תפארת ישראל (יכין אות כ"ז), וביאר דהחידוש ברישא דאין מתחברין ביו"ט לפסוק דמים, דאף שמקח וממכר אסרו גזירה שמא יבא לכתוב [כפי' שני ברש"י לקמן לז.], וס"ד דבני חבורה דרבים הם ומדכרי אהדדי לא גזרו, קמ"ל דכיון דילפינן נמי מדברי קבלה [כפי' קמא ברש"י שם, וכפי' רש"י כאן], הוה כדאורייתא ואסור בכל גווני. ועל דרך זה פירש גם חזון יחזקאל (תוספתא פ"ג ה"ד ד"ה כיצד) עפ"י הירושלמי (פ"ג ה"ו).
וראה עוד ביאור הלכה ריש סי' ת"ק, ד"ה בפיסוק דמים, וד"ה ומביא.
<b>אבל נמנין עליה מערב יו"ט ושוחטין ומחלקין ביניהם:</b>
<b>מחלוקת מפרשים בגירסת המשנה וביאור הגמ':</b>
כתב הב"ח (ריש סי' ת"ק) דלגירסת המשנה שלפנינו מבואר דלכתחילה צריך לפסוק הדמים בערב יו"ט, ואזי מותר לשחטה ולחלקה ביו"ט, [וכה"ג אפילו מזכיר בשעת חלוקה פיסוק דמים, כגון קח בסלע כמו שאמרת אתמול שרי, דהוי פיסוק דמים שלא לצורך, ואמרינן בשבת קנ. דחשבון של מה בכך שרי - תפארת ישראל (יכין אות כ"ח)]. ולפי"ז הא דאמרינן בגמ' "היכי עביד מביא שתי בהמות ומעמידן ואומר זו כזו" לא בא לפרש המשנה, אלא מה יעשה דיעבד אם לא נמנו מערב יו"ט.
אולם כתב הב"ח שמפי' רש"י מוכח דלא גרס תיבות "אבל נמנין עליה מערב יו"ט", ולפי"ז אין כלל דין לימנות לכתחילה מערב יו"ט, והגמ' מפרשת משנתינו דהיכי עביד הא דתנן "אבל שוחטין ומחלקין ביניהם", דהיינו שמביאין ביו"ט שתי בהמות וכו' שידעו למחר כמה היתה שוה לפסוק דמיה. וכתב הב"ח שכן היא דעת הטור דאף לכתחילה א"צ לימנות עליה מערב יו"ט. וכן נראה מדברי תוס' חכמי איבר"א.
והרש"ש ותפארת ישראל הנ"ל נקטו דרש"י גרס כדאיתא לפנינו במתני', אלא דמפרש דהכי קאמר: או נמנין עליה מערב יו"ט או שוחטין ומחלקין ביניהם, והגמ' מפרשת היכי עביד בסיפא דשוחטין ומחלקין ביניהם. וכעי"ז פירש השטמ"ק.
<h4>גמ'</h4>
<b>מאי אין נמנין אר"י אמר שמואל אין פוסקין דמים לכתחלה על הבהמה ביו"ט, היכי עביד וכו' -</b> ביאור דברי הגמ' עפ"י הראשונים והמפרשים, יעוי' בדברינו לעיל במשנה.
והאם בכל גווני אסורה פסיקת הדמים, או שנאסר רק היכא שלא ידוע שיעור דמי המקח, נחלקו בזה ראשונים - עי' בדברינו על תוס' לקמן כט: ד"ה שלא יזכיר.
<b>לא יאמר אדם לחברו הריני עמך בסלע הריני עמך בשתים אבל אומר לו הריני עמך למחצה ולשליש ולרביע -</b> בהגהות אשר"י כתב שדבר זה הותר רק ישראל לישראל, אבל ישראל לגבי נכרי אסור. וביאר תפארת שמואל משום דלגבי ישראל הוי שינוי ואינו דומה למקח וממכר, אבל לגבי נכרי הרי הוא זוכר פיסוק הדמים ואין ישראל יכול למחות בו והוי כמקח. והמג"א (ריש סי' ת"ק) כתב לפי שאין ישראל רגיל להשתתף עם העכו"ם לפיכך מיחזי טפי כמקח וממכר.
ולהלכה - הרמ"א (תק. א.) הביא חילוק זה, אבל המג"א הניח בצ"ע, והפר"ח נקט דאין לחלק בין ישראל לעכו"ם. ועי' משנה ברורה (סק"ז), ושער הציון (אות ז').
<h4>רש"י</h4>
<b>ד"ה וביו"ט שיולי קא משייל - מפני שנחשדו כהנים על הבכורות להטיל בהם מום -</b> עי' בדברינו בגמ' ד"ה ר' אמי.
<b>ד"ה ההוא גברא - כהן היה -</b> עי' בדברינו בגמ' ד"ה ר' אמי.
<b>ד"ה את גרמת ליה - שישראל אינו מטפל בו אלא שלשה חדשים ונותנו לכהן -</b> כן דעת ר' יוסי במתני' דבכורות כו: דבדקה מטפל ג' חדשים, אבל ת"ק סבר שבדקה מטפל שלושים יום ובגסה חמישים יום, והעיר בזה מעדני יו"ט סוף פ"ה דבכורות (אות ד') דהא הלכה כת"ק. ברם האו"ז (בכורות תצ"ז) פסק כר' יוסי, וכ"כ עמודי אש דרש"י אית ליה הלכה כר' יוסי ואפילו מחביריו. (פירות תאנה).
<b>ד"ה לא יהיה - קרי ביה לא יהיה -</b> בהגו"צ הביאו מהש"ך (יו"ד שיג. א.) דר"ל דקרינן 'יהיה' היו"ד הראשונה בשו"א, והה"א בפת"ח. וביאר הלבוש שם לפי דלא שייך "לא יהיה" לשון ציווי, דהרי מעצמו או שיהא או שלא יהא בו מום, אלא על כרחך קרינן בפת"ח לומר שלא יעשה בו מום.
<b>ד"ה חלה שנטמאת - דגזה"כ היא שאין קדשים טמאים מתבערים ביו"ט דרחמנא אחשביה להבערתן -</b> עי' בדברינו במשנה ד"ה ומעשה ושאלו.
<b>ד"ה שאסורים - וכי שריא במסוכנת ביה"ש דדעתיה עלויה להאכילה לכלבים -</b> בחי' הרא"ה כתב דכיון שמסוכנת דעתיה עלה לשחטה, ועי"ש הערת המהדיר 121.
<b>ד"ה בבהמת קדשים - ואינה נפדית דבעינן העמדה והערכה א"נ אין פודין קדשים להאכיל לכלבים וכו' -</b> הפני יהושע הניח בתמיה הא ודאי הך בהמת קדשים בבכור איירי, ודר' טרפון לאחר חורבן הוה דלא אשכחן בהמת קדשים אלא בבכור, והלא בבכור שקדושתו מרחם לא שייך פדיון.
ובחי' מנחת שלמה כתב דיתכן כיון שמבואר במתני' דר' טרפון לא ידע ההלכה ונכנס לביהמ"ד לשאול, יש מקום לומר שהמעשה היה בצעירותו ובזמן שהיה עדיין ביהמ"ק קיים.
<b>ד"ה אין פוסקין דמים - דמו"מ בשבת וביו"ט אסור בספר עזרא -</b> במקור איסור מקח וממכר - יעוי' רש"י לקמן לז. ד"ה משום מקח, ובדברינו שם בגמ' ד"ה לא מקדישין, אות א'.
<h4>תוס'</h4>
<b>ד"ה ועל החלה - וקשה דהא דאין שורפין קדשים ביו"ט ה"ט משום טורח מלאכה לעשות אש ולעסוק בשריפתו וכו' -</b> מגיני שלמה תמה דא"כ כשאש דלוקה לפניו לישתרי דליכא טורח, וביאר שאין כוונת תוס' משום טורח מלאכה ממש, אלא ר"ל דאיכא מעשה מלאכה שמרבה בשלהבת ומגדיל האש ע"י החלה.
מיהו כתב המגיני שלמה דרש"י לשיטתו לא שייכא כלל האי סברא, דהוא סבר לעיל יב. דשרינן מסברת 'מתוך' אפילו שלא לצורך יו"ט כלל. וביאור בשיטת רש"י אמאי אסרו שריפת תרומה טמאה ביו"ט ואפילו ליתנה לפני כלבו - עי' בדברינו במשנה ד"ה ומעשה ושאלו.
<b>לכן נ"ל דלכך אין נותנה לפני כלבו משום דמצותה בשרפה כדאמר בשבת כשם שמצוה לשרוף הקדשים שנטמאו כך מצוה לשרוף את התרומה שנטמאת:</b>
תוס' בשבת כה. (ד"ה כך) נקטו שני פירושים האם מצותה בשריפה דוקא מדרבנן משום דדמיא לקדש, או מדאורייתא משום דאיקרי קדש. אך בתוס' פסחים פב: (ד"ה אבל נטמא) משמע דמדאורייתא בעי שריפה בדוקא, וכן נקטו הראשונים בשבת (רמב"ן ובעל המאור שם קכו:, רשב"א וריטב"א שם כה. קכו:, ר"ן שם קכו:). וראה עוד בשו"ת חת"ס (או"ח סי' ק"ד), ועונג יו"ט (סי' כ"ז).
מיהו כתבו תוס' בשבת הנ"ל דרש"י לשיטתו שפירש טעם דין השריפה דלא לייתי בה לידי תקלה, הלכך שרי בכל ביעור וגם ליתנה לפני כלבו. וכן נקט רש"י בשבת קכו: במתני' ריש פרק מפנין. [ברם רש"י שבת כה. (ד"ה מצוה) נקט טעם נוסף משום דדמיא לקדש, ולפי"ז הוא כעין טעם תוס' שם לצד דהוה מדרבנן. אך נראה שלתוס' דהתם היה רק פירוש רש"י שם (כג: ד"ה שמצוה) שנקט טעם דתקלה בלבד].
נפק"מ נוספת בין רש"י לתוס' - כתב גליוני הש"ס (שבת כה.) דלטעם דתקלה אין מברכין על שריפתה, אך לטעם דאיקרי קדש או דדמיא לקדש הויא מצוה עצמית וטעונה ברכה.
<b>וכן משמע בתמורה דחשיב לה לתרומה טמאה בהדי הנשרפין וקאמר הנשרפין לא יקברו -</b> עי' בית הלוי (ח"א סי' י"ט) בדחיית ראיה זו. וראה עוד קובץ שיעורים (אות ס"ה).
<b>ותירץ רבינו יצחק דתחת תבשילו הואיל ואית ביה נמי צורך גבוה בטל ליה צורך הדיוט אצל צורך גבוה וכו' וקשה לפי זה וכו' אלא ודאי י"ל וכו' ומה שאין שורפין את התרומה היינו גזרה תרומה אטו קדשים:</b>
<b>א.</b> רבינו יצחק המובא כאן הוא ריב"א המובא בתוס' שבת כד: (ד"ה לפי) ובתוס' פסחים מו. (ד"ה לא תקרא). והר"י שם דחה סברתו, ומסיק כתוס' דהכא דשריפת תרומה טמאה אסרו ביו"ט אטו שריפת קדשים.
והנה לפירוש קמא הוי איסור דאורייתא, ולפירוש השני הוי איסור דרבנן גרידא. וביאור בסברת הריב"א דהוי איסור דאורייתא דבטל צורך הדיוט אגב צורך גבוה - יעוי' בקובץ שיעורים (פסחים אות כ"ה), ואבי עזרי (תרומות ב. יד.), וע"ע מנחת ברוך (סי' צ"ט).
<b>ב.</b> הרמב"ן והרשב"א (שבת כד:) גם נקטו דהאיסור מדרבנן, אך פירשו דכיון שעיקר מצות שריפת תרומה הויא מדרבנן משום דדמיא לקדש, אף לענין איסור שריפה ביו"ט עשאוה כקדשים.
<b>ג.</b> רש"י במתני' כאן נקט "<b>דגזרת הכתוב</b> היא", ומשמעות לשונו דהא דאין שורפין תרומה טמאה ביו"ט הוא מדאורייתא. וביאר הקהלות יעקב (שבת סי' כ"א) דרש"י לשיטתו דטעם איסור שריפת קדשים ביו"ט משום דרחמנא אחשבה להבערתן הלכך מלאכה היא, והוא הדין שריפת תרומה טמאה רחמנא אחשבה מלאכה ביו"ט, עי' בדבריו בהרחבה. וראה בדברינו כאן במשנה ד"ה ומעשה ושאלו.
<b>וקשה לפי"ז דא"כ צליית פסחים היכי דחיא י"ט הא אית ביה צורך גבוה כי אם צלי אש וכו' -</b> השפ"א וריעב"ץ ושמחת יו"ט דחו דמצות צלי אש עיקרה לצורך הדיוט הוא. ועי' חי' מנחת שלמה בביאור כוונת תוס', וע"ע בספר בד קדש (פסחים סי' כ"ז).
<b>ומה שאין שורפין את התרומה היינו גזרה תרומה אטו קדשים -</b> תוס' שבת כד: (סוד"ה לפי) הקשו מאי אריא תרומה אטו קדשים, נגזור אטו תרומה שלא לצורך [כלומר שמא יבא לשרוף ביו"ט תרומה שאינו נהנה בשריפתה], ותירצו דהא לא שכיח. מיהו תוס' פסחים מו. (ד"ה לא) אכן כתבו בשם ר"י דהגזירה היא אטו תרומה שלא לצורך. וכ"כ בעל המאור שבת שם, והרשב"א בסוגיין בשם תוס'.
והנה מדנקטו תוס' בשבת דלא שכיח לשרוף שלא לצורך, משמע דמעיקר הדין שרי וליכא דין 'משמרת' בתרומה טמאה ומותר להפסידה. וכן מבואר מדברי תוס' שבת כה. (ד"ה אחת). ברם מלשון הרמב"ם (תרומות יב. א.) דייקו הראש יוסף ומרומי שדה (שבת כה.) דאיכא דין 'משמרת' גם בתרומה טמאה. וראה בהרחבה באתוון דאורייתא (כלל ט"ו).
<h3>דף כח.</h3>
<h4>מתני'</h4>
<b>ר' יהודה אומר שוקל אדם בשר כנגד הכלי או כנגד הקופיץ:</b>
<b>טעם איסור שקילה, וסברת ר' יהודה להתיר בשינוי:</b>
מפירוש רש"י מבואר דאיסור שקילה הוא משום עובדין דחול, ולפי"ז ניחא שר' יהודה ס"ל דכל שעושה בשינוי לא הוי מעשה חול. אך מדברי הרמב"ם (יו"ט ד. כ.) שהביא דיני איסור שקילה כהמשך להלכה קודמת, משמע שהוא משום איסור מקח וממכר, וכ"כ שער הציון (תק. טז.), ולפי"ז צ"ל דאף שר' יהודה מודה לעיקר איסור מקח וממכר ס"ל דשקילה בשינוי לא נאסרה.
<b>וחכ"א אין משגיחין בכף מאזנים כל עיקר:</b>
<b>א] חכמים אוסרים בלוקח ושותפין או אפילו לבשל בביתו:</b>
הטור (תק. א.) הביא דעת הרשב"א שחכמים במתני' דאסרו לשקול במאזנים איירי בלוקח מן הטבח, או בשותפין שחולקין ביניהם, אבל לשקול בבית לידע כמה יבשל מותר. וכתב הב"י שמדברי הירושלמי דפירקין (ה"ו) נראה כדברי הרשב"א, והמרדכי (סי' תרפ"ו) הביא ירושלמי זה, אך הטור נקט דבסוגיא גבי מדידת קמח (כט.) משמע דאפילו בביתו אסור, ועי' בב"י שביאר מהיכא מוכח שהבבלי סבר דבכל גווני אסור. [ברשב"א שלפנינו איתא בהדיא שבגמ' לקמן לא משמע כדברי הירושלמי, ועי"ש הערה 162]. והביא הב"י שמהר"י אבוהב דחה ראיית הטור ממדידת קמח, אך הב"י דחה דחייתו.
וראה עוד ב"ח שם, דרישה (סק"א), ט"ז (סק"א), וביאור הלכה (תק. ב. ד"ה בביתו).
והנה בגמ' כאן איתא דטבח אומן אסור לשקול ולשער אפילו בידו, וכתב המג"א (סק"ה) דמשמע בים של שלמה דזה אסור דוקא כשעושה למכור אבל בביתו מותר, והסכים לזה המג"א דהרי הרשב"א מתיר בביתו ואפילו לשקול ממש.
<b>ב] שקילה של מצוה:</b>
בשבת קנז. איתא שהותר למדוד בשבת מדידה של מצוה, ונחלקו הפוסקים אם הותר גם שקילה לצורך מצוה [כגון לשקול המצה בליל הסדר]: כף החיים (שו. כג.) הביא שפתח הדביר נקט להיתר, אך כף החיים מצדד מכמה טעמים לאסור. ועי' שמירת שבת כהלכתה (פכ"ט הע' ק"ג) שהגרשז"א נקט שאין לחלק בין שקילה ומדידה.
<b>מאי כל עיקר אר"י אמר שמואל אפי' לשמרו מן העכברים -</b> הרמב"ם בפי' המשניות כתב "שלא להשתמש בהם לתת חפץ בתוכן, או לכסות בהם כלי", ותמה הראש יוסף דבשלמא גזרו שלא ליתן בהן מידי דדמי לשקילה, אך אמאי אסור לכסות בהן כלי, דאפילו חשיבי המאזנים מוקצה דמלאכתו לאיסור מ"מ לצורך גופו ומקומו מותר, ואין לומר דחשיבי מוקצה דחסרון כיס משום שמייחד להן מקום, דהא בסמוך איתא דאסרו דוקא דתליא בתריטא הא לאו הכי שרי.
<b>אמר רב אידי בר אבין והוא דתליא בתריטא -</b> בשו"ע (תק. ב.) כתב "אם היא תלויה <b>במקום שרגילים לשקול בה</b>", וכתב ביאור הלכה (ד"ה במקום) שכן מבואר מדברי רבינו ירוחם, אך מדברי הרמב"ם (יו"ט ד. כ.) מוכח דכל שהמאזנים תלויין אסור בכל גווני, וצ"ע.
<b>ואר"י אמר שמואל טבח אומן אסור לשקול בשר ביד:</b>
<b>א] מחלוקת ראשונים מה אסר שמואל:</b>
פירש רש"י דאסר לאחוז הליטרא בידו אחת והבשר בידו אחרת ולכוין המשקל. וכן איתא בתוס' חכמי איבר"א, והר"י מלוניל. ותמה התוס' רי"ד הלא הליטרא מוקצה היא ואפילו להדיוט אסור להגביהה. והרא"ש (סי' ט') הקשה דאי לשקול בידו בלא ליטרא שרי, הו"ל לפרש "אבל שוקל בידו אחת".
על כן מפרשים התוס' רי"ד והרא"ש דשמואל אסר אפילו לאחוז הבשר בלבד בידו ולכוין באומד בעלמא בכובד שהוא מכביד על ידו. וכן נראה מלשון הר"ח "דמשער בידו כמה שיש בו". והר"ן הביא שני הפירושים. ובחי' המאירי נקט כפי' רש"י, אך כתב שמלשון הירושלמי [המובא בפי' ר"ח] משמע שאסור לשקול אפילו בידו אחת בלא ליטרא.
מיהו מבואר מדברי הירושלמי דטבח אומן מותר לכוין בחתיכתו לחתוך שיעור שחפץ בו, דלא אסרו אלא דרך משקל. וכ"כ הרא"ש (סוס"י ט') והרשב"א בעבודת הקדש (ש"ב ס"ד).
<b>ב]</b> היפה עינים תמה מה הוצרך שמואל לומר דין זה מדעתו, הלא מפורש הכי בתוספתא (פ"ג ה"ד), והובאה בירושלמי [עי' פיר"ח]. וכתב דנראה שחסר תיבת 'תניא', וצ"ל "אמר ר"י אמר שמואל <b>תניא</b> טבח אומן" וכו', ושמואל הוסיף מדיליה דאסור גם לשקול במים.
<b>טבח אומן אסור לשקול בשר במים:</b>
פירשו הראשונים (רש"י, תוס' חכמי איבר"א, הר"י מלוניל, חי' המאירי) שיש בכלי שנתות וסימנים, ונותנין בו מים והסימנים מודיעין כמה עלו המים למעלה. והקשה תוס' רי"ד דא"כ הוי משקל גמור ואפילו להדיוט אסור. ופירש דבכלי בלא שנתות איירי, והאומן יודע לשער כמה עלו המים.
מיהו בהגהות חשק שלמה ציין שברי"ף ורא"ש ליתא תיבות 'טבח אומן', ויתכן שגם רש"י לא גרס להו, ולפי"ז אכן הוי משקל ומדידה מעליא דאסור לכל אדם. וראה עוד רש"ש.
<b>ואמר רחב"א אסור לעשות בית יד בבשר:</b>
פירש רש"י דדרך מוכרי בשר לעשות בו בית יד ונותנו ללוקח להוליכו לביתו, והוי דרך חול דדמי למקח וממכר. וכן פירש חי' המאירי.
אבל הר"ח פירש טעם האיסור שנראה כעושה כלי ביו"ט, ולפי"ז אסור לעשות כן אפילו בביתו. וכן סתמו הטור ושו"ע (תק. ג.), ועי' משנה ברורה (סקט"ו), ושער הציון (ט"ז).
<b>אמר רב הונא מותר לעשות סימן בבשר כי הא דרבה בר"ה מחתך לה אתלת קרנתא:</b>
<b>כתיבה או ציור לצורך אוכל נפש ביו"ט:</b>
גליוני הש"ס ציין שבשו"ת שבות יעקב (ח"ב סי' כ"ו) כתב דאע"ג שעשיית סימן ורושם אסורה בשבת משום כותב, כדאיתא בשבת קג. דלא חייבו כתיבת שתי אותיות אלא משום רושם, מ"מ ביו"ט כיון שהוא לצורך אוכל נפש מותר.
והנה השבות יעקב נקט דכל עשיית סימן ורושם שרי רב הונא, אך י"ל דשרי רק כעין דמייתי דהוה מחתך הבשר אתלת קרנתא. וכן פסק המשנה ברורה (תק. יז.) דאסור לעשות ביו"ט אותיות או ציורים בבשר דרך סימן, ובשער הציון (כ') ציין שכן איתא במאירי ובא"ר בשם מהרי"ל, וודאי לא הותרה כתיבה משום אוכל נפש, ואפילו כתיבה בדבר שאינו מתקיים דהוי מדרבנן, דהלא אפילו מלאכות דאוכל נפש לא הותרו אלא מלישה ואילך, וכל שכן שאר מלאכות שאין בהן חילוק בין שבת ליו"ט.
<b>דתניא ר' יהושע אומר שוקלין מנה כנגד מנה ביו"ט, אמר רב יוסף הלכה כר' יהושע הואיל ותנן בבכורות כותיה וכו' א"ל אביי ודלמא לא היא וכו':</b>
<b>לענין הלכה:</b>
כתבו הרי"ף, הרא"ש, וחי' הרא"ה שנדחו דברי רב יוסף מכח הך אתקפתא, וקי"ל הלכה כרבנן שאין משגיחין בכף מאזנים כל עיקר. וכן פסק הטור (תק. א.), וכתב הב"י שכן נראה דעת הרמב"ם (יו"ט ד. כ.), ולאפוקי דעת פסקי הרי"ד וגאון אחר שהביא האגור שפסקו כר' יהושע דמותר לשקול מנה כנגד מנה.
<b>א"נ עד כאן לא קאמרי רבנן התם אלא משום דלא מיחזי כעובדין דחול אבל הכא דמחזי כעובדין דחול לא:</b>
<b>פירושי הראשונים:</b>
<b>א.</b> רש"י פירש דהתם בבכורות הוי מכירה, ומנה כנגד מנה הוי שינוי מדרך מכירה, אבל הכא הוי חלוקה וכן דרך החולקין. והקשה מהרש"א הלא ר' יהושע דמוקמינן דר' חייא ור"ש ברבי כוותיה נקט סתמא "שוקלין מנה כנגד מנה ביו"ט", ושפיר יש לפרש דבמכירה קאמר, עי' בדבריו. וראה עוד שער המלך (יו"ט ד. כ.), ויד דוד.
<b>ב.</b> מיהו מדברי הר"ח נראה שמפרש דהכי קאמר: דכלפי בכור סגי בשינוי שאינו שוקל בליטרא כדרך חול, אך כלפי איסור יו"ט לא סגי בהא, אלא כיון דסוף סוף שוקל במאזנים דמי לעובדין דחול. וכן פירש השפ"א.
<b>ג.</b> הרמב"ם (בכורות א. יח.) משמע דמפרש דהא דקתני "שוקלין מנה כנגד מנה בבכור" מיירי בבכור תם ובחלוקת הכהנים בבית המקדש, ולכאורה על כרחך דאין מפרש כרש"י דסוגייתינו מוקי לה הא דבכור במכירה, ולהרמב"ם הא התם הוי חלוקת חברים. ובביאור שיטת הרמב"ם יעוי' שער המלך (יו"ט ד. כ.), מהרי"ט אלגזי (בכורות ס"ק ל"ו), ברכי יוסף (או"ח תק. א.), חי' הצל"ח וחי' חת"ס בסוגיין.
מיהו יעוי' מהר"י קורקוס שנקט דאינו מוכרח בדעת הרמב"ם, ואפשר דגם הוא מפרשה בבכור בעל מום. וע"ע בדברי חמודות ריש פ"ה דבכורות.
<b>למימרא דקפדי אהדדי וכו' -</b> הקשה חי' המאירי איך קפדי אהדדי הא איתא בשבת קמט. "בני חבורה המקפידין זע"ז עוברין משום מדה ומשקל ומנין ומשום לווין ופורעין ביו"ט". וכתב דיש מתרצים ומוקמי התם כשמקפידין אפילו על דבר מועט. ויש אומרים דר' חייא ור"ש ברבי לא הוה סבירא להו ההיא דשבת.
<h4>מתני'</h4>
<b>אין משחיזין את הסכין ביום טוב אבל משיאה על גבי חברתה :</b>
<b>א.</b> הרשב"א הקשה אמאי הפסיק במשנה זו דהשחזת הסכין בין משנה דלעיל ומשנה דלקמן דאיירי בחלוקת הבשר ושקילתו, עי' מש"כ לבאר את סדר המשניות. ועי' שטמ"ק שהקשה על פירושו, ופירש בענין אחר בשם רבו.
<b>ב.</b> צ"ב אמאי נקט ברישא לשון 'השחזה' ובסיפא לשון 'השאה' - עי' תפארת ישראל ביכין אות ל"ב.
<h4>גמ'</h4>
<b>אמר רב הונא לא שנו אלא במשחזת של אבן אבל במשחזת של עץ מותר -</b> צ"ע א"כ אמאי לא חילקה המשנה בדידיה, במה דברים אמורים בשל אבן אבל בשל עץ מותר - עי' תוס' ר"פ, תוס' חכמי איבר"א, מאירי, שטמ"ק, וחי' הצל"ח.
<b>אר"י אמר שמואל הא דאמרת של אבן אסור לא אמרן אלא לחדדה אבל להעביר שמנוניתה מותר וכו' איכא דמתני לה אסיפא בשל עץ מותר וכו':</b>
<b>לענין הלכה:</b>
<b>א.</b> הרשב"א נקט דהלכתא כלישנא קמא לקולא, דהא מדרבנן היא דאין כאן מלאכה דאורייתא, ונקטינן דבשל דבריהם לקולא. והשטמ"ק הביא שכן דעת הריטב"א, אלא שהקשה בשם רבו דבסמוך גבי הנך עובדי דמעברי לסכינא אפומא דדקלא ואשפתא דריחיא, מוכח דיש לפסוק כלישנא בתרא לחומרא.
ואכן פסק הרמב"ם (יו"ט ד. ט.) לחומרא כלישנא בתרא. וכן פסק חי' הרא"ה. וכן נקט תוס' ר"פ וביאר דהא דקי"ל בשל סופרים הלך אחר המיקל, היינו בחכמים החולקים אליבא דנפשייהו ולא כשחולקים אליבא דמשנה או ברייתא.
<b>ב.</b> יש לעיין למאי נפק"מ כאיזה לישנא הלכתא, הלא מתני' רבנן היא וקי"ל כר' יהודה דשרי מכשירי אוכל נפש - כתב השטמ"ק דנפק"מ במאי פליג ר' יהודה, האם רק בשל עץ ומודה לאסור בשל אבן [עי' בדברינו בסמוך ד"ה מאן תנא, אות ג']. וכן נפק"מ דהא הלכה כר' יהודה ואין מורין כן, וא"כ כיצד יש להורות לכתחילה.
<b>מאן תנא דבמשחזת אסור אמר רב חסדא דלא כר' יהודה, דתניא אין בין יו"ט לשבת אלא אוכל נפש בלבד ר' יהודה מתיר אף מכשירי אוכל נפש:</b>
<b>א] בגדר אוכל נפש ומכשיריו:</b>
יש לעיין אמאי נחשבת השחזת הסכין מכשירי אוכל נפש, ומאי שנא מהבערת אש כדי לבשל עליה דחשיבא אוכל נפש ממש ושרי לכו"ע. וביאר בחי' מנחת שלמה דסכין השחיטה עומדת לשימוש לימים הרבה, ואין ההשחזה נעשית רק עבור האכילה הנצרכת עכשיו ביו"ט כהבערת אש הנעשית רק להכנת מאכל דהשתא, ולפיכך נחשבת השחזת הסכין כמכשירי אוכל נפש גרידא. ועי"ש הרחבה בגדרי אוכל נפש ומכשירין מספר מאורי אש. וראה עוד באבני נזר (או"ח סי' ת"ט).
<b>ב] עשיית כלי לר' יהודה לצורך אוכל נפש:</b>
כתבו הר"ן וחי' הרא"ה דר' יהודה מתיר רק לתקן כלי משום מכשירי אוכל נפש, אבל מודה שאסור לעשות כלי מעיקרו, כדמוכח במתני' לקמן לב. דמודה שאין פוחתין את הנר ואין חותכין את הפתילה מפני שעושה כלי.
וטעם הדבר ביאר הר"ן לפי שאי אפשר להתיר במכשירין יותר מבאוכל נפש עצמו, והרי במלאכות אוכל נפש גופן יש שלא הותרו כגון לטחון ולרקד, לפי שהן מלאכות הנעשות לזמן מרובה, הלכך גם במכשירין לא התירו עשיית כלי שהוא דבר הנעשה לימים הרבה.
ועי' פני יהושע שכתב דמדברי תוס' בשבת צה. נראה שלא כדברי הר"ן אלא דשרי ר' יהודה אף עשיית כלי. ולהלכה הביא המשנה ברורה (ריש סי' תק"ט, ובשעה"צ אות ב') את דברי הר"ן שאסר. וראה עוד קהלות יעקב (סוס"י כ"א), וברכת אברהם.
ושיטת רש"י בענין זה - יעוי' בדברינו לקמן ע"ב ד"ה שפוד שנרצף.
ואם אינו עושה כלי חדש אלא שמתקן הכלי תיקון גמור, מצינו פלוגתא בזה בפוסקים - עי' פסקי תשובות (תקט. ד.).
<b>ג] האם ר' יהודה מתיר אפילו במשחזת של אבן:</b>
<b>א.</b> הרשב"א נקט שר' יהודה פליג ומתיר אפילו במשחזת של אבן, ודייק הלשון כפי גירסתו [וכן הוא גירסת הרי"ף והרא"ש] "מאן תנא <b>דבהשחזה</b> אסור", משמע שר' יהודה בכל השחזה שרי. וכ"כ בעל המאור. וכן נקט הרא"ש (סי' י') דהלכה כר' יהודה אף במשחזת של אבן, דאמתני' דאין משחיזין את הסכין דאוקמה רב הונא במשחזת של אבן, קאמר רב חסדא דהיא דלא כר' יהודה.
<b>ב.</b> אמנם יעוי' בשטמ"ק שכתב דתליא בפלוגתת הלשונות דלעיל אי רב יהודה קאי ארישא או אסיפא דמימרא דרב הונא, ונפק"מ אי ר' יהודה פליג לגמרי, או דפליג בשל עץ ומודה לאסור בשל אבן. וכן איתא בתוס' ר"פ דללישנא בתרא דלעיל מודה ר' יהודה דבשל אבן אסור. וכן איתא בהגהות מיימוני (יו"ט ד. ט.) בשם תוס'. ומצדד השטמ"ק דהרשב"א נקט הכי לשיטתו דפסק הלכתא כלישנא קמא, ולפי"ז ר' יהודה פליג ומתיר אף בשל אבן, אבל לפוסקים כלישנא בתרא ר' יהודה מודה לאסור בשל אבן.
<b>ג.</b> שיטת הר"ן משמע דלכו"ע ר' יהודה מודה דמשחזת של אבן אסורה, ולכן הלכה כר' יהודה ואין מורין כן בשל עץ, שמא יבא לעשות בשל אבן דמודה ר' יהודה דאסור. וביאר הר"ן הטעם לפי שבשל אבן נחשב כעושה כלי ולא רק כמתקן כלי, ומודה ר' יהודה שאסור לעשות כלי. [מיהו בהגהות על הר"ן בשם מהר"ם נקט דהר"ן כתב הכי אליבא דלישנא בתרא בלבד].
<b>ד.</b> בדעת הרמב"ם (יו"ט ד. ט.) - הנה מדבריו מוכח שפסק דמשחזת של אבן אסור אף דקי"ל הלכה כר' יהודה, והר"ן סייע מדבריו לשיטתו דמודה ר' יהודה בשל אבן. והשטמ"ק לשיטתו דתליא בפלוגתת הלשונות כתב שהרמב"ם פסק כלישנא בתרא. אולם המגיד משנה פירש שדעת הרמב"ם והרי"ף לפסוק הלכה דלא כר' יהודה, ועי' בכסף משנה וכן בבית יוסף (תקט. ב.) שהאריך לפרש ולישב הסוגיא לדעת המגיד משנה, אך דחה דבריו. וע"ע מרומי שדה.
<b>ד]</b> לקמן ע"ב איתא דמודה ר' יהודה כשנפגם הסכין מערב יו"ט דאסור לחדדו, ולא שרי אלא מכשירין שנעשו ביו"ט גופו. וצ"ע א"כ לוקי רב חסדא מתני' כשנפגם מערב יו"ט ולדברי הכל - עי' חי' המאירי שתירץ בכמה אופנים, וע"ע שפ"א.
<b>א"ל רבא לרב חסדא דרשינן משמך הלכה כר' יהודה:</b>
לקמן מסקינן דהלכה ואין מורין כן. מיהו הרי"ף הביא גם דברי רב חסדא דהלכה כר' יהודה, וכתב הר"ן לפי שיש מכשירין שמורין בהן כר' יהודה כגון גריפת תנור לצורך אוכל נפש (לקמן לב:). ודבר זה תלוי בשני תירוצי תוס' לעיל כב. (ד"ה ההיא), ועי' בדברינו שם בגמ' ד"ה מהו לכבות.
ודעת הרשב"א דהלכה כר' יהודה ומורין כן, והא דאמרינן לקמן דאין מורין כן מיירי בסכין שעמדה מערב יו"ט דאמרינן (לקמן ע"ב) דמודה ר' יהודה במכשירין שאפשר לעשותן מערב יו"ט, ומ"מ על ידי שינוי שרי כדלקמן דהוו מעברי אפומא דדקלא ואשפתא דרחיא, אלא דאין מורין כן. וכן דעת הראב"ד בהשגותיו על בעה"מ (לעיל כב.), ועי' השגות הראב"ד על הרמב"ם (יו"ט ד. י.).
ובדעת הרמב"ם נחלקו האחרונים אי פסק להלכה כחכמים או כר' יהודה, עי' בדברינו לקמן ע"ב סוף ד"ה שפוד שנרצף, וראה עוד מש"כ ביאור הלכה (תקט. א. ד"ה והוא הדין) בשם ביאור הגר"א.
<h4>רש"י</h4>
<b>ד"ה ר' יהודה - שאסור לשקול בליטרא דהיינו מעשה חול -</b> עי' בדברינו במשנה ד"ה ר' יהודה.
<b>ד"ה אסור לשקול - לאחוז הליטרא בידו אחת והבשר בידו אחרת ולכוין -</b> עי' בדברינו בגמ' ד"ה ואר"י אמר שמואל, אות א'.
<b>ד"ה במים - שיש לו שנתות וסימנים בכלי וכו' -</b> עי' בדברינו בגמ' ד"ה טבח אומן.
<b>ד"ה אתלתא קרנתא - וכבר היו מכירין אנשי ביתו שזה היה סימן שלו -</b> בחולין צה: פירש רש"י שעשה הסימן כדי שלא יגנבו אנשי ביתו, כלומר העבדים והמשרתים. אך בב"מ כג: פירש רש"י דעשה הכי כשהיה שולח בשר ביד נכרי שלא יחליפנו, וכן מבואר מדברי תוס' שם. והקשה תוס' רי"ד כאן דאם היה רוצה הנושאו להחליף היה עושה גם תלת קרנתא. ועל כן פירש דחייש שמא יטלום עורבים, וס"ל בשר שנתעלם מן העין אסור, לפיכך היה עושה הסימן. וע"ע חי' חת"ס.
<h3>דף כח:</h3>
<h4>גמ'</h4>
<b>הוה קאימנא קמיה דרבא והוה קא מעבר לסכינא אפומא דדקולא וכו' הוה קאימנא קמיה דמר והוה קא מעבר סכינא אשפתא דרחיא:</b>
תוס' ר"פ נקט שאפומא דדקולא הוי כמשחזת של עץ, ואשפתא דרחיא הוי כמשחזת של אבן, ועי' שחישב לפי"ז כאיזה מלישנות דלעיל נקטו הנך אמוראי. וראה עוד תוס' חכמי איבר"א, חי' הרא"ה, ובן הרמב"ן.
והנה היוצא מדברי תוס' ר"פ דתליא בלשונות הסוגיא דלעיל אי מודה ר' יהודה במשחזת של אבן, ונחלקו בדבר זה הראשונים - עי' בדברינו לעיל ע"א ד"ה מאן תנא, אות ג'.
והרשב"א נקט דאפומא דדקולא ואשפתא דרחיא הוי השחזה בשינוי, ומוקי לה בשעמדה הסכין מערב יו"ט, ואזיל לשיטתו דהא דאיתא לקמן דמודה ר' יהודה במכשירין שאפשר לעשותן מערב יו"ט היינו כי אורחייהו, אבל בשינוי מתיר. וראה בזה בדברינו לקמן ד"ה כתיב הוא, אות ב'.
<b>וקסבר הלכה ואין מורין כן:</b>
<b>בגדרי הדין:</b>
<b>א.</b> רש"י כתב דאין מורין <b>לרבים</b> כן, וכן הוא לשון הרמ"א (תקט. א.). מיהו במשנ"ב מהדו' 'דרשו' (הע' 7) כתבו דהב"י (תקיד. א.) ושו"ע הרב (תקט. א.) כתבו דאף ליחיד אין מורין, [וכתב הגר"ז דאסור אף לומר לו 'הלכה ואין מורין כן', כדהכא שלא השיב לו כך], וכן הוכיח הדעת תורה מהגמ' והראשונים [עי' רש"י סוף כט.], ולפי"ז לאו בדוקא נקט רש"י הכא 'לרבים'. אולם ערוך השלחן (תקט. ב.) נקט שליחיד מותר להורות.
<b>ב.</b> המשנה ברורה (תקט. ח.) כתב בשם הא"ר דגם לתלמידיו אסור להורות כן. ובשער הציון (אות י') הביא בשם הב"ח ומג"א דהוא הדין שלא יעשה כן בפני רבים דגם עשיה נחשבת כהוראה.
<b>ג.</b> לענין ללמד ההלכה לתלמידיו דרך לימוד ולא דרך הוראה, ולענין לנהוג היתר בפני אדם היודע שמעיקר הדין מותר, או בפני אשתו ובני ביתו - יעוי' משנה ברורה מהדו' 'דרשו' הע' 8-9 לסי' תק"ט, ובפסקי תשובות (תקט. ה.).
ובעיקר הא דאמרינן הלכה כר"י ואין מורין כן, יעוי' בדברינו לעיל סוף ע"א א"ל רבא.
<b>ואמר אביי הוה קאימנא קמיה דמר -</b> הנה 'מר' הוא רב יוסף רבו דאביי, [ויש ספרים דגרסי בהדיא "קמיה דרב יוסף"], ונמצא דסבר רב יוסף הלכה כר' יהודה אך אין מורין כן, וצ"ע דלקמן הורה רב יוסף סכין שעמדה מותר לחדדה ביו"ט. וצ"ל דדרך לימוד ולא דרך הוראה למעשה שרי, ועי' מה שציינו בדיבור דלעיל.
<b>איבעיא להו מהו להראות סכין לחכם ביו"ט רב מרי בריה דרב ביזנא שרי ורבנן אסרי:</b>
<b>ביאורי הראשונים בטעם רבנן דאסרי:</b>
<b>א.</b> רש"י ותוס' חכמי איבר"א פירשו דמיירי בטבח המוכר לרבים, ואסרו חכמים דאוושא מילתא שדעתו למכור באטליז ומיחזי כעובדא דחול. והקשה הרשב"א דבמשניות איתא דמותר לטבח לשחוט ולחלק לרבים. וראה מש"כ לישב בהערה שם (137) למהדיר רח"ג צמבליסט. [מיהו בעבודת הקדש (ש"ב ס"ג) הסכים הרשב"א לפי' רש"י].
וכתב הגהות אשר"י דמפי' רש"י משמע שדוקא טבח העשוי למכור בשר באיטליז אסור להראות סכינו ביו"ט אבל לשאר כל אדם מותר.
<b>ב.</b> הרי"ף והרא"ש הביאו פירוש בה"ג דרבנן חששו שמא ילך חוץ לתחום להראות לחכם. והקשה בעל המאור דלקמן לז: משמע דגזרינן הכי רק למ"ד תחומין דאורייתא, ואנן קי"ל תחומין דרבנן. והרמב"ן במלחמות תירץ דהכא שנחוץ לו הדבר ביותר, יש לחוש טפי ולגזור אף למ"ד תחומין דרבנן. ועוד פירש דיש לחוש שמא יצא חוץ לג' פרסאות לסוברים די"ב מיל הוי תחומין דאורייתא.
והפני יהושע הקשה מאי שנא שמותר להראות טריפה לחכם ולא גזרו שמא ילך חוץ לתחום, עי' מש"כ לישב. וראה עוד חי' הצל"ח, שמחת יו"ט, והערת המהדיר לרשב"א מוה"ק (186).
<b>ג.</b> בעל המאור פירש שראיית הסכין ביו"ט אסרו כמו ראיית בכור (לעיל כו.) דנראה כמתקן וכדן את הדין. והסכים לפירושו חי' הרא"ה.
והקשה הרמב"ן במלחמות דראיית בכור אסורה לפי שע"י ההוראה יוצא מקדשי מזבח לפסולי המוקדשין, משא"כ ראיית הסכין דומה לראיית טריפה המותרת שהרי אינו מתיר האיסור אלא רק מברר המציאות. אמנם יעוי' במאירי שפירש דמיון ראיית הסכין לראיית בכור, שבשניהם צריך להראות לחכם שיתיר ויתן רשות אפילו כשברור לבעלים שהדבר מותר.
עוד הקשו הרמב"ן והרשב"א דאי משום שדומה לראיית בכור, אף ת"ח יהא אסור לראות סכין לעצמו כשם שאינו רואה הבכור לעצמו. ותירץ השטמ"ק בשם מורו דשאני ראיית סכין כיון שבחול רואה לעצמו לא מיחזי כה"ג כדן דין בשבת, משא"כ בכור שאף בחול אינו רואה מומי בהמת עצמו מפני החשד. וראה עוד מש"כ לישב השטמ"ק בשם הריטב"א, וכן תירץ הר"ן.
<b>ד.</b> הרמב"ם (יו"ט ד. ט.) פירש הטעם שמא יאמר לו החכם שהיא פגומה וילך ויחדדה במשחזת. והקשה הרשב"א דלפירושו אינו אסור אלא בעם הארץ כנראה מדברי הרמב"ם עצמו, וא"כ הוה לגמ' לפרש. ועוד דלא היה לגמ' לומר "מהו <b>להראות</b> סכין <b>לחכם</b>", אלא "מהו <b>לראות</b> סכין <b>לעם הארץ</b>". והמגיד משנה תירץ שאין צריך לפרש דבגמ' מבואר שבעם הארץ איירי, דכיון שהזכירו דחכם רואה לעצמו ומשאילה, ממילא לא אסרו אלא לעם הארץ להראות.
וראה עוד לחם משנה שם, מרכבת המשנה, ים של שלמה (סי' יט-כ), ראשון לציון, ומרומי שדה.
מיהו הרמב"ן במלחמות מסיק שטעם זה עיקר. וכן מסיק הר"ן, וכתב שנוח טפי לשיטתו דאף ר' יהודה דהלכה כוותיה במכשירין מודה לאסור במשחזת של אבן, ועל כן יש לגזור שמא יבא להשחיז הסכין. וטעם זה הביא בשו"ע (תצח. א.).
ובהגהות רעק"א בשו"ע שם הניח בתמיה הלא מה שצריך להראות סכין לחכם הוא רק מפני כבודו, אבל מדינא אחר בדיקת הטבח מחזקינן בכשרות ומותר לאכול הבשר, וגם החכם רשאי למחול על כבודו, א"כ מה שייך לחוש שמא ימצא פגום וישחיזנו הא ודאי לא ימצא פגימה.
ועוד תמה רעק"א אמאי לא ניחוש שמא ימצא פגום ועבר בטלטול מוקצה, דסכין שחיטה פגום לא חזי למידי. ועי' בספר ברכת אברהם.
<b>ה.</b> הנה יש לעיין מה מקום הך בעיא דמהו להראות סכין לחכם הכא, והיה לו להקדים הלכתא דסכין שעמדה ונפגמה דשייכא לעניינא דלעיל דהשחזת הסכין. וכתב הראש יוסף דלפירוש הרמב"ם ניחא דבעיא זו נמי היא משום חששא דשמא יבא להשחיזנה, אבל הרי"ף שהביא טעם בה"ג אכן היפך וכתב תחילה דין סכין שעמדה ואח"כ בעיא דילן.
<b>ו.</b> נפק"מ להלכה בין טעמי הראשונים - יעוי' בב"ח (תצח. א.), וראש יוסף. ועי' ביאור הלכה (ריש סי' תצ"ח).
<b>ואמר רב יוסף סכין שעמדה מותר לחדדה ביו"ט והני מילי דפסקא אגב דוחקא:</b>
<b>פירושי הראשונים:</b>
<b>א.</b> רש"י פירש שהתחילה להתקלקל מחריפותה מערב יו"ט. וביארו התוס' רי"ד והר"ן דאי בשעמדה ביום טוב פשיטא שמותר לחדדה, דהא קי"ל כר' יהודה דמכשירין שא"א לעשותן מבעוד יום שרי, אך עתה קמ"ל דאף שעמדה מערב יו"ט שרי, כיון דלא הוה ליה לאסוקי אדעתיה שתתקלקל כ"כ חשיב כעמדה ביו"ט.
<b>ב.</b> בחי' הרא"ה הביא יש שפירשו הכי דבסכין שעמדה כבר מחריפותה מערב יו"ט מיירי, אך טעם דשרי לחדדה משום דלא חשיב חידודה תיקון ביו"ט כיון שלא נפגמה ויכולה לחתוך. וציין המהדיר דכן פירש האו"ז בשם ריב"א, וחי' המאירי בשם יש מפרשים, וכן הוא שיטת העיטור.
<b>ג.</b> דעת חי' הרא"ה גופיה, וכן הביא הר"ן דיש שפירשו דבעמדה ביו"ט מיירי, וביארו דעמדה הסכין גרע מנפגמה, דאילו נפגמה ביו"ט שרי לחדדה אפילו אינה חותכת כלל, אבל עמדה שרי רק אם עדיין פסקה ע"י הדחק, דאי לא כן חשיב כעשיית כלי.
ולשיטת הרא"ה טעם דאינה פוסקת כלל אסור לחדדה לפי דכה"ג חשיב כעשיית כלי מתחילה, ור' יהודה שרי רק תיקון מכשירין ולא עשיית כלי. וכן פירשו תוס' חכמי איבר"א, בעל המאור, וספר המאורות. אבל רש"י והר"י מלוניל פירשו דאם אינה חותכת כלל אסור לחדדה דטירחא יתירה היא ולא חשו לעשיית כלי.
ולכאורה יקשה לשיטת רש"י דבמתני' לקמן לב. מוכח דר' יהודה מודה לאיסור עשיית כלי ביו"ט ולא שרי מטעם מכשירין, אך נראה דרש"י סבר דרק עשיית כלי מתחילתו אסר ולא תיקון כלי ואפילו דלא חזי לשימוש. וכן נראה משיטת רש"י בסמוך גבי שפוד שנרצף ונרצם, עי' בדברינו לקמן ד"ה שפוד שנרצף.
והתוס' רי"ד הקשה לפי' רש"י דהלא נפגמה ביו"ט שרי לחדדה אף דאיכא טירחא יתירה. [מיהו יתכן דלרש"י הוא כלל דבכל גווני שאין חותך כלל אסור לתקנו ולחדדו משום טירחא יתירא].
<b>ד.</b> התוס' רי"ד כתב ד"והוא דפסקא אגב דוחקא" קאי על ערב יו"ט [כשיטת רש"י במימרא זו], ופירש דדוקא אי פסקה אגב דוחקא מערב יו"ט שרי, דכיון שרואה שחותכת בדוחק מתייאש מלחדדה וסבור להשתמש כך ביו"ט, ועתה ביו"ט שרואה דאי אפשר להשתמש בה מותר לחדדה, אבל אם כבר מערב יו"ט לא פסקה כלל, חשיב מכשירין שאפשר לעשותן מערב יו"ט דאפילו ר' יהודה מודה לאסור.
<b>ה.</b> הר"ח והרי"ף כתבו דסכין שעמדה ופסקה אגב דוחקא שרי לחדדה אשפתא דרחיא או אפומא דדקולא דוקא ולא במשחזת. וכתב בעל המאור דלא רצה הרי"ף לפרסם היתר הדבר משום דאסיקנא הלכה ואין מורין כן, ולפיכך כתב דשרי רק אגב רחיא ודיקולא.
מיהו עי' שיטת ריב"ב שהשיג על דברי בעל המאור ופירש בענין אחר. וכן הטור (סי' תק"ט) כתב דנראה כבעל העיטור שהתיר לחדדה אף במשחזת. וע"י ב"י וב"ח שם.
<b>דרש רב חסדא וכו' אחד סכין שנפגמה ואחד שפוד שנרצם ואחד גריפת תנור וכירים ביו"ט באנו למחלוקת ר' יהודה ורבנן:</b>
<b>א] צ"ב מאי קמ"ל רב חסדא, ואמאי נקט דוקא דוגמאות אלו:</b>
<b>א.</b> הר"ן כתב דנראה דקמ"ל אע"ג שמודה ר' יהודה דאסור לעשות כלי, כל הני לא חשיבי עשיית כלי ושרי.
<b>ב.</b> רש"י (ד"ה באנו) פירש "שממחלוקתן אנו יכולים ללמוד שאף אלו ממכשירי אוכל הן", ומבואר מדבריו דאשמעינן שמכשירי אוכל נפש הן. וביאר תולדות יעקב דס"ד דלא מיקרי מכשירי אוכל נפש אלא כשהאוכל נגמר ע"י הכלי, אבל כל הני הוו כמכשירי מכשירין דעדיין יוצרכו מלאכות נוספות לתיקון המאכל. וע"ע חידושי בתרא (אות קכ"ח).
<b>ג.</b> הב"ח (תקט. ב.) נקט דלא קי"ל כר' יהודה בכל המכשירין, אלא רק בדבר שהוא צורך אוכל נפש, אך לא כגון כיבוי דליקה או כיבוי בקעת שלא יתעשן הבית, ולפיכך איצטריך לאשמעינן דוקא כגון הנך ג' תלת דהלכה כר' יהודה דשרי.
<b>ב]</b> ביאור היתר שפוד שנרצם לר' יהודה, ומאי שנא משפוד שנרצף דלקמן - עי' בדברינו לקמן ד"ה שפוד שנרצף.
<b>ואחד גריפת תנור וכירים ביו"ט באנו למחלוקת ר' יהודה ורבנן:</b>
רש"י פירש דהיינו לגרוף התנור מטיח שנפל לתוכו. וטעם האיסור מפורש ברש"י במתני' לקמן לב: דהוי מתקן מנא. והר"י בתוס' כאן פירש טעם האיסור משום אשוויי גומות. מיהו תוס' פירשו דמיירי בתנור חדש, וכשמפנהו מאבנים ועפר זהו גמר מלאכתו והוי מכה בפטיש.
והשטמ"ק דקדק מדלא פירש רש"י לגרוף הגחלים מהתנור, שמע מינה שלא הותר כיבוי לצורך אוכל נפש, [בהערת המהדיר (191) הקשה דבהדיא איתא ברש"י לעיל כג. (ד"ה רבא) דכיבוי שרי לצורך אוכל נפש], וכן דקדק מסוגיות נוספות. מיהו כתב השטמ"ק דתוס' התירו לגרוף גחלים לצורך אוכל נפש ואע"פ שיכבו, עי' בדבריו. וראה עוד מש"כ בענין זה לעיל כב. ד"ה בעא מיניה.
<b>ות"ק הא כתיב לכם אמר לך ההוא לכם ולא לנכרים:</b>
<b>צ"ע מהיכן ידרוש ר' יהודה למעט נכרים, דודאי לא פליג בהא, דהלא בית הלל אית להו נמי (לעיל כ:) לכם ולא לנכרים:</b>
כתבו הרשב"א וחי' הרא"ה דר' יהודה סבר דתרתי שמעת מינה: לכם לבדכם, ולכם לכל צרכיכם.
השטמ"ק כתב [בפי' שני] בשם יש מפרשים [המהדיר ציין שכ"כ העיטור]: דר' יהודה מסברא פשיטא ליה למעט נכרים, דאי אפילו מכשירין שאפשר לעשותן מערב יו"ט אסר לן הכתוב, כל שכן דאסור לצורך נכרים.
הגהות בית מאיר הביא שהרשב"א (מגילה ז:) תירץ דלר' יהודה ממילא שמעת מינה, מדדריש 'לכם לכל צרכיכם' ממילא נשמע דלצורך אחרים לא. וראה עוד חי' בן הרמב"ן כאן.
ובעיקר דין לכם ולא לנכרים - יעוי' בדברינו לעיל כ: ד"ה לכם ולא לכותים.
<b>כתיב הוא וכתיב לכם כאן במכשירין שאפשר לעשותן מערב יו"ט כאן במכשירין שא"א לעשותן מערב יו"ט:</b>
<b>א] אוכל נפש גופיה שאפשר מערב יו"ט:</b>
תוס' שבת צה. (ד"ה והרודה) ותוס' מגילה ז: (ד"ה כאן) הוכיחו מדמפליג ר' יהודה רק במכשירין, ש"מ דאוכל נפש גופיה מותר לעשותו ביו"ט אף דאפשר מערב יו"ט, ומדר' יהודה נשמע לרבנן דבאוכל נפש גופיה לא פליגי. מיהו שיטת רש"י לעיל כג: (ריש פירקין) דאף באוכל נפש גופיה שרי רק אם אי אפשר מבעוד יום. וראה הרחבה בזה בדברינו במתני' לעיל ריש פירקין.
<b>ב] האם בשינוי מותר:</b>
דעת הרשב"א דאף שמודה ר' יהודה לאסור במכשירין שאפשר לעשותן מערב יו"ט, מ"מ בשינוי מותר, והיינו טעמא דאמוראי לעיל דמעברי סכינא אפומא דדקולא ואשפתא דרחיא בשינוי. וכן דעת חי' בן הרמב"ן, והשגות הראב"ד (יו"ט ד. י.).
אולם השטמ"ק בשם מורו, וחי' הרא"ה נקטו דבאפשר מערב יו"ט אסור אפילו ע"י שינוי. וכן נקטו המאירי וספר המכתם.
ולשיטת הרשב"א יש לעיין כיון דבאפשר מערב יו"ט אסור מדאורייתא ממיעוטא ד'ההוא', היכי שרי בשינוי, ומאי שנא מכל מלאכה דאורייתא דאפילו בשינוי אסור מיהא מדרבנן. וראה מש"כ בהערת המהדיר (173) לרשב"א.
<b>ג] בגדר אפשר לעשות מבעוד יום:</b>
נשבר החפץ מערב יו"ט ולא ידע בו, או אפילו ידע אלא שהיה טרוד ולא היה לו שהות לתקנו מבעוד יום, חשיב כאי אפשר לעשותן מערב יו"ט, כדמוכח מדברי רש"י (ד"ה הלכה). מיהו אם ידע בו ושכח לתקנו מערב יו"ט - עי' מש"כ המג"א (תקט. ב.).
ואם נשבר ביו"ט ראשון, דעת המג"א הנ"ל בשם מהרי"ל שאסור לתקנו ביו"ט שני, דלגביו חשיב יו"ט הראשון כערב יו"ט, אך יש פוסקים דפליגי - עי' משנה ברורה (תקט. ה.).
<b>ד] בדעת ר' אליעזר (שבת קלז: ריש פרק תולין) דשרי אף מכשירין שאפשר לעשותן מערב יו"ט:</b>
הנה מדברי תוס' שבת צה. (ד"ה והרודה) משמע דר' אליעזר מתיר אף מלאכות דאורייתא כגון רדיית חלות דבש דהתם. אמנם הריטב"א (ריש פרק תולין) הקשה דלא יתכן שבכל מסכת ביצה לא מצינו הך קולא דר' אליעזר דמתיר מכשירין דאורייתא אף שאפשר לעשותן מערב יו"ט. ואכן תוס' שם (ד"ה דר' אליעזר), וכן תוס' פסחים סח: (ד"ה ומה ראיה) נקטו שרק במילי דרבנן מיקל ר' אליעזר, אבל בדאורייתא מודה לדרשת ר' יהודה לאסור כשאפשר מערב יו"ט.
<b>שפוד שנרצף אסור לתקנו ביו"ט, פשיטא לא צריכא דאע"ג דמפשיט בידיה:</b>
<b>פירושי הראשונים בדין שפוד שנרצף ושנרצם:</b>
<b>א.</b> רש"י מפרש דשפוד שנרצף פירושו שנמעך ונתעקם אבל לא נשבר, ואינו כשפוד שנרצם דלעיל דהתם פירש"י שנשבר ראשו, לפיכך לעיל שרי ר' יהודה לתקנו כשנשבר ביו"ט, והכא מודה לאסור כיון שאפשר להשתמש בו כמות שהוא, וטירחא דלא צריך הוא.
ולפי' רש"י הסכים הרשב"א, וכן משמע שמפרש הרא"ש (סי' י"ג), והטור (ריש סי' תק"ט), וכן פירשו הר"י מלוניל, וספר המכתם.
וכתב חי' מנחת שלמה דאף שדרך השפוד להתעקם ולהחזירו, והרי כתב הט"ז (שיג. ז.) שדבר שדרכו לפרק ולהחזיר שרי, היינו דוקא שזהו דרך תשמישו, משא"כ הכא שהוא דרך קלקול שלא לרצון.
<b>ב.</b> והנה לקמן לד. איתא דאין מתקנין את השפוד ביו"ט, וצ"ע מאי שנא משפוד שנרצם דהכא, ופי' רש"י שם דהתם הוא דלא כר' יהודה, א"נ התם בנרצם מערב יו"ט דמודה ר' יהודה דאסור כשאפשר לתקנו מבעוד יום. והר"ן (כאן ובסוגיא שם) הוסיף לתרץ דהתם היינו תיקון גמור עד שנעשה כלי מחמתו.
והנה במתני' לקמן לב. גבי עשיית נר ופתילה מוכח דמודה ר' יהודה שאסור לעשות כלי ביו"ט ולא הותר משום מכשירי אוכל נפש, אמנם שיטת רש"י נראה דהיינו דוקא עשיית כלי גמור מעיקרו, אבל כל תיקון כלי שנשבר שרי ואפילו אי אפשר להשתמש בו בלא תיקון, והיינו טעמא דשרי ר' יהודה הכא שפוד שנרצם דהיינו שנשבר ראשו לפי' רש"י, והיינו טעמא נמי דלעיל גבי סכין דלא פסקא כלל פירש רש"י טעם איסור חידודה משום טירחא יתירא ולא משום עשיית כלי, ולפי"ז ניחא שבדוקא נקט רש"י לקמן לד. שני חילוקים הנ"ל ולית ליה סברת הר"ן משום עשיית כלי. ושו"מ יסוד הדברים בשער הציון (תקט. יא.).
<b>ג.</b> בעל המאור פירש איפכא מפי' רש"י: דשפוד שנרצם היינו שנתעקם מעט ולא נשבר, וכה"ג מתיר ר' יהודה לתקנו כדין מכשירי אוכל נפש, אבל שפוד שנרצף היינו שנכפף לגמרי, וכה"ג דהוי שוויי מנא מודה ר' יהודה לאסור ואפילו דמיפשט בידא.
מיהו כתב בעל המאור דשפוד דסוגיין מיירי בשל מתכת [כדתנינן לה גבי סכין של מתכת], ובהא איכא חילוק הנ"ל, אבל שפוד דלקמן לד. מיירי בשל עץ [כדתנינן לה גבי אין מוציאין האור מן העצים], ותיקונו והחלקתו חשיבא עשיית מנא דמודה ר' יהודה לאסור.
והר"ן הסכים לפירוש בעל המאור, אבל הרשב"א תמה דממה נפשך, אם 'נרצף' היינו שנשבר ראשו איך אמרו "אע"פ דמפשיט בידיה", ואם נכפף ונתעקם בלבד ויכול לפושטו בידו אין זה עושה כלי.
<b>ד.</b> חי' הרא"ה דייק מדמקשה הגמ' על איסור שפוד שנרצף 'פשיטא', על כרחך צריך לפרש דנרצף מערב יו"ט איירי דכה"ג אף ר' יהודה מודה לאסור. והמהדיר ציין שכן פירשו גם העיטור וראב"ן וראבי"ה. אמנם השטמ"ק דחה פירוש זה דהא סתמא קאמר ואפילו נרצף ביו"ט.
<b>ה.</b> בדעת הרמב"ם (יו"ט ד. ח.) פירש המגיד משנה כשיטתו אליבא דהרמב"ם שאין הלכה כר' יהודה במכשירין, והיינו נמי טעמא דשפוד שנרצף אפילו ביו"ט אסור לתקנו לפי דהלכה כחכמים. וכן פירש הב"י (סי' תק"ט סוף סק"א) דלכן לא הזכיר הרמב"ם דין שפוד שנרצם, דס"ל ש'נרצף' היינו נתעקם מעט ו'נרצם' נתעקם הרבה, וכיון שאף בנרצף פסק לאסור כחכמים כל שכן בנרצם.
והקשה הלחם משנה א"כ מה הקשו בגמ' 'פשיטא', הא טובא אשמעינן דלא כרב חסדא שפסק הלכתא כר' יהודה. ותירץ דמקשינן א"כ לימא הלכה כרבנן, ואמאי אשמעינן דוקא בשפוד שנרצף, ומשמע דאיכא בהא שום רבותא.
ברם יעוי' ביאור הלכה (תקט. א. סוף ד"ה אותו) שדעת הים שלמה שמדברי הרמב"ם מוכח דגם הוא פוסק כר' יהודה דמכשירי אוכ"נ שא"א לעשות מערב יו"ט שרי, וכן דעת ביאור הגר"א והאליה רבה, והא דאסור לתקן שפוד שנרצף הוא משום שוויי מנא כשנשבר או נתעקם הרבה וכדעת בעל המאור. וע"ע ראשון לציון שגם פירש דעת הרמב"ם דלא כמגיד משנה.
<b>ו.</b> להלכה - השו"ע (תקט. א.) נקט כהרמב"ם דהלכה כחכמים, ועל כן פסק דשפוד שנרצף בכל גווני אסור לתקנו ביו"ט. אבל הרמ"א הביא שיטת רש"י והראשונים דעימיה שאם אפשר לצלות בלא תיקון אסור לתקנו דהוי טירחא שלא לצורך, אך אם נשבר מותר לתקנו כר' יהודה ואין מורין כן לרבים. אמנם ביאור הלכה (ד"ה אותו) כתב שלדינא הסכימו כמה אחרונים לחוש לשיטת בעל המאור והר"ן, דאם נתקלקל באופן שא"א לצלות בלא תיקון הוי כעושה כלי מחדש דאסור אף לר' יהודה, ודעת כמה אחרונים שכן נמי שיטת הרמב"ם כדלעיל, עי' בדבריו.
<b>שפוד שצלו בו בשר אסור לטלטלו ביו"ט:</b>
<b>פירושי הראשונים מה המוקצה, והאם אסור גם אליבא דר' שמעון:</b>
<b>א.</b> רש"י פירש דהוי מוקצה מחמת מיאוס דלאחר שצלה בו נמאס. והקשו תוס' איך רבינא ושמואל בסמוך אית להו הך מוקצה, הלא בשלהי שבת סברי כר' שמעון דלית ליה מוקצה. והנה רוב הראשונים (תוס' חכמי איבר"א, הר"י מלוניל, רשב"א, חי' הרא"ה, שטמ"ק) נקטו כפי' רש"י דהוה מוקצה מחמת מיאוס, ופירש הרשב"א דשמואל ורבינא אית להו כרב נחמן בריש מכילתין דגבי שבת פסקינן כר' שמעון וגבי יו"ט פסקינן כר' יהודה. ועי' שער המלך (יו"ט א. יז.).
מיהו הר"ן הקשה דהכא לא שייך כלל לענין מוקצה דמיאוס, דהיינו היכא שהיה מאוס בין השמשות ובהא פליגי ר"י ור"ש כשנסתלקה הקצאתו בשבת, משא"כ הכא שהיה ראוי בין השמשות ורק ביו"ט נדחה. ועי' תוס' רעק"א שבת פרק כירה (אות ס"א), וחזו"א (או"ח מג. ח.).
<b>ב.</b> תוס' והר"ן פירשו טעם המוקצה דשפוד לפי שאחר מלאכתו אין עליו תורת כלי כלל, ואפילו ר' שמעון מודה לאסור. ותמה הרשב"א הרי אפילו קנים ומקלות יש להם תורת כלי וניטלין בשבת כדאיתא בשבת קכג:, וחי' הרא"ה ושטמ"ק הוסיפו להקשות דאי יחדו לשפוד מאתמול ודאי תורת כלי עליו, ואם לא יחדו הוי ספיקא לקמן לג. גבי חיזרא. [ועי' הערת המהדיר (147) לחי' הרא"ה].
ומהר"ם תמה הא ר' שמעון לית ליה תורת מוקצה לבד מגרוגרות וצמוקין וכדו'. וביאר דלפי' תוס' לא מיירי בשפוד המיוחד לצליה, אלא דנטל עץ בעלמא וחידדו וצלה עליו, דהשתא אחר מלאכתו זורקו ואין עליו תורת כלי אלא כקוץ המזיק.
והב"י (תקיח. ג.) פירש הכי בדעת הטור שם דבעץ שאינו מיוחד לשפוד מיירי וכדעת תוס'. אך הביא שרבינו ירוחם נקט בדעת תוס' שאפילו בשפוד המיוחד לצלות מיירי, דכיון שאינו עושה מעשה כלי אלא מעשה קוץ בעלמא הוי מוקצה. וכן נקט הב"ח שם בדעת תוס', ופירש שהטור פליג בזה ומוקי בעץ שאינו מיוחד לשפוד. והים של שלמה (סי' כ"ד) נקט לפי' תוס' דכיון שהשפוד עתה אין לו תורת כלי, הוי כאוד שנשבר דאמרינן (לקמן לג.) שאסור משום נולד. ועי' פני יהושע שהקשה עליו.
והנה תוס' שבת יט: (ד"ה ושמואל), וכן שם קמג. (ד"ה שמואל) הקשו איך שמואל היה מטלטל גרעיני פרסייתא רק אגב ריפתא, הלא ס"ל כר' שמעון, ותירצו דאדם חשוב היה ומחמיר על עצמו. מיהו לפי' תוס' דהכא י"ל דגרעיני פרסייתא שאין עליהם תורת כלי כלל וכאבנים בעלמא דמו, מודה ר' שמעון דהוו מוקצין. וראה עוד תוס' לקמן לג. ד"ה והלכתא.
<b>ג.</b> התוס' רי"ד יישב הסתירה בדשמואל, וכתב לחלק בין מוקצה לאכילה ולטלטול, וכן לחלק בין מוקצה בשבת או ביו"ט, ושוב דחה חילוקים אלו, ומסיק להגיה בסוגיין תיבת 'שמואל', ולגרוס 'אמר רב יהודה' לחודיה, וביאר שנשתבש אגב שהוזכר במימרא דלעיל 'אמר רב יהודה אמר שמואל'. [ובדבר הסתירה בדרבינא יתכן שיפרש כתוס'].
<b>ד.</b> המאירי כתב דטעמא דאסור לטלטל השפוד משום דהוה כלי שמלאכתו לאיסור כיון שבשבת אסור לצלות, והני מילי שאסור לטלטלו מחמה לצל, אבל לצורך גופו ומקומו אפילו בשבת שרי. ובחי' מנחת שלמה תמה דלפי דבריו יהא אסור לטלטל ביו"ט נר מחמה לצל הואיל ובשבת הוא מוקצה.
וראה עוד מש"כ בחי' המאירי ובית הבחירה לישב הסתירה הנ"ל בדשמואל.
<b>ר"א בר אהבה אמר רב מלכיו שומטו ומניחו בקרן זוית:</b>
<b>מהו 'שומטו' ואיזה טלטול הותר:</b>
פירש רש"י דשומטו מיד לאחר שנצלה ומטלטלו מהר בגרירה וטלטול מן הצד אך לא בטלטול גמור. והך 'טלטול מן הצד' דנקט פירושו טלטול בשינוי וכלאחר יד - עי' רש"י שבת מג: מז: (ד"ה מן הצד). [ברש"י על הרי"ף איתא רק "שומטו מלפניו בטלטול מן הצד" וליכא לתיבות "מהר בגרירא", ויש לעיין אם יש כאן פלוגתא].
אבל הרשב"א הביא בשם תוס' ד'שומטו' משמע אפילו בטלטול גמור, וכל שמותר לטלטלו מותר להניחו בכל מקום שירצה. ותוס' זה אינו לפנינו בסוגיין, אבל כן הוא שיטת תוס' לעיל ג: (ד"ה אבל) דכל מוקצה שהתחיל לטלטלו בהיתר כגון לצורך גופו ומקומו, מותר להוליכו ולהניחו היכן שירצה. וחי' הרא"ה פירש ד'שומטו' מן הבשר, וגם הוא נקט שמותר לטלטלו ולהוליכו עד לקרן זוית כיון שהוא בידו, אך כתב דשאר מוקצה נהי שבעודן בידו מותר להניחו היכן שירצה, אבל אינו רשאי להוליכו. וטעם דהכא שרי טפי נראה לפי שיש עליו קצת בשר.
והנה יעוי' בדברינו על תוס' לעיל ג: הנ"ל, שהבאנו פלוגתת הפוסקים האם היתר זה הוא בכל מוקצה, או רק במוקצה שיש בו היתר טלטול כגון כלי שמלאכתו לאיסור, ונראה דבהא נמי נחלקו רש"י ותוס' דסוגיין, דהלא שפוד שצלה בו אין בו היתר טלטול בין לפירש"י דהוא מוקצה מחמת מיאוס ובין לפי' תוס' דאין שם כלי עליו ולא חזי למידי [עי' בדיבור דלעיל], ורש"י ס"ל דרק מוקצה דמלאכתו לאיסור שרי לטלטלו להיכן שירצה, ולכך הוצרך לפרש כאן דשרי בטלטול מן הצד וכלאחר יד, אבל תוס' הנ"ל סברי דבכל מוקצה נאמר היתר זה. ועי' הערת המהדיר רח"ג צמבליסט על הרשב"א.
<b>אמר רחב"א אר"ה והוא שיש עליו כזית בשר -</b> ברשב"א חי' הרא"ה והר"ן מוכח דלא גרסי 'כזית', ופירשו דאי איכא כזית בשר מותר לטלטלו טלטול גמור כמו עור במתני' לעיל יא., אלא הכא מיירי דאיכא פחות מכזית בשר.
ולגירסא שלפנינו יש לישב ולחלק בין בשר הדבוק לעור דאינו מאוס ושרי לטלטלו כדרכו, [ובירושלמי וכן ברי"ף שם לא גרסי תיבת 'כזית' ומשמע דשרי אף בכל דהו], משא"כ הכא שדבוק בשפוד שנמאס כדפירש"י שרי לטלטל רק בשמיטה אי אית ביה כזית. וראה עוד ביאור הלכה (תקיח. ג. ד"ה אפילו אין עליו).
<b>רבינא אמר אע"פ שאין עליו בשר מותר לטלטלו מידי דהוה אקוץ ברשות הרבים:</b>
<b>לענין הלכה:</b>
הרי"ף והרא"ש (סי' י"ג) פסקו כרבינא, אך הטור (תקיח. ג.) פסק דשומטו ומניחו בקרן זוית. וכתבו הב"י והב"ח דנראה שהוא גורס "רבינא אמר אע"פ שאין עליו כזית בשר שרי", ואינו גורס "מותר לטלטלו", [וכך היא גירסת הרי"ף והרא"ש], ופירש הטור דרבינא נמי שרי רק לשומטו ולהניחו בקרן זוית , אלא דלא בעי שיהא עליו בשר כדמצריך ר"ח בר אשי.
מיהו צ"ע הלא רבינא יהב טעמא "מידי דהוה אקוץ ברה"ר", והתם הא שרי טלטול גמור - עי' מש"כ הט"ז (סק"ג), משנה ברורה (סקכ"א), שער הציון (כ"ח), וביאור הלכה (ד"ה אלא שומטו).
<b>מותר לטלטלו מידי דהוה אקוץ ברשות הרבים:</b>
<b>פרטי דינים בענין סילוק קוץ ברה"ר:</b>
<b>א.</b> האם שרי דוקא כגון קוץ שאינו נראה לעינים, או אף כגון אבן גדולה - ראה בביאור הלכה (שח. יח. ד"ה קוץ) פלוגתת הפוסקים בזה.
<b>ב.</b> בשבת מב. איתא דמותר לטלטל הקוץ פחות פחות מד' אמות עד שיסלקנו לצידי רה"ר. ובחי' המאירי כאן נסתפק אי גם בשפוד דסוגיין מותר כה"ג, ומצדד לאסור, דאף דמדמי ליה לקוץ אינו דמיון גמור שאין היזקו מצוי כל כך.
<b>ג.</b> קוץ שהיה מונח מערב שבת והיה יכול לסלקו ולא סילקו, האם מותר לסלקו בשבת - עי' במשנה ברורה (שח. עו.) שהביא בזה פלוגתת הפוסקים.
<b>ד.</b> המשנה ברורה (שח. עז.) הקשה דהכא משמע דשרי סילוק הקוץ רק לצורך רבים, ואילו שם סעיף ו' בהג"ה איתא דאם יש שברי זכוכית בבית מותר לפנותם אף שסתם בית אין מצויים שם רבים. ותירץ בשם הפמ"ג דהתם הוא איסור מוקצה דקיל, והכא איסור טלטול ד"א ברה"ר או בכרמלית חמור מזה. ובמהדו' 'דרשו' (הערה 99) העירו שהביאור הלכה (סי' שיא. א., ד"ה לא) כתב שיש אומרים דאיסור מוקצה חמור מאיסור הוצאה לכרמלית. וראה שם עוד פרטי דינים בזה מפוסקי זמנינו.
<b>ר"פ אמר מתניתין ומתניתא רב מלכיא שמעתתא רב מלכיו וסימניך מתניתין מלכתא -</b> עי' ברש"י מכות כא. שתי משמעויות לסימן זה.
<h4>מתני'</h4>
<b>לא יאמר אדם לטבח שקול לי בדינר בשר אבל שוחט ומחלק ביניהם:</b>
<b>א]</b> התוס' יו"ט הניח בתמיה דלכאורה משנה שאין צריכה היא, דכבר שמעינן ממתני' לעיל כז: דאין נמנין על הבהמה ביו"ט, ופירש שמואל דהיינו שאסור לפסוק דמים. ואין סברא לישב דהתם מיירי ברבים החולקים והכא ביחיד.
וכבר הקשו כן תוס' חכמי אנגליה, והרבה אחרונים דנו לישב זאת - עי' ב"ח (סי' ת"ק סוף סק"א), מהר"ם שיף (ריש כט.), חי' הצל"ח, ראש יוסף, תפארת ישראל (יכין אות ל"ד), תו"ח במשניות בשם הפר"ח, נמוקי הגרי"ב שם, הגהות אהבת איתן, מרומי שדה, יד דוד, שמחת יו"ט, וחזון יחזקאל (תוספתא פ"ג ה"ד ד"ה כיצד).
<b>ב]</b> כתב הב"ח (ריש סי' ת"ק) ד'שקול' דקאמר הכא לאו דוקא, דהוא הדין אסור לומר "<b>תן</b> לי בדינר" משום שאסור להזכיר שֵם דמים. והקרבן נתנאל (אות ד') ביאר דאין הכוונה 'שקול' במשקל, דזה אסור אפילו בלא הזכרת דמים, דהא קי"ל לעיל ע"א דאין משגיחין בכף מאזנים כל עיקר, אלא 'שקול' ר"ל תן לי. וכן גירסת הרמב"ם 'תן לי'. וגירסת הר"ח והר"ן 'מכור לי'.
<h4>רש"י</h4>
<b>ד"ה הלכה - אבל אין מורין לרבים כן שלא יזלזלו אף בשאפשר לעשותו מבעוד יום -</b> יש לעיין לשיטת רש"י גופיה ריש פירקין דאף אוכל נפש גופיה לא הותר כשאפשר לעשות מערב יו"ט, א"כ נימא דאין מורין ברבים היתר אוכל נפש שלא יזלזלו אף באפשר לעשות מבעוד יום - עי' הגהות מלא הרועים.
והר"ן פירש לשיטתו דר' יהודה מודה דאסור במשחזת של אבן, דאין מורין כן שמא יבא להשחיז בשל אבן.
ובהא דנקט רש"י דאין מורין <b>לרבים</b> - יעוי' בדברינו בגמ' ד"ה וקסבר.
<b>ד"ה מהו להראות - מי מחזי כעובדא דחול דאוושא מלתא שדעתו למכור באטליז -</b> עי' בדברינו בגמ' ד"ה איבעיא להו מהו להראות.
<b>ד"ה מותר לחדדה ביו"ט - ואע"ג דמאתמול ומשלשום התחילה לקלקל וכו' -</b> עי' בדברינו בגמ' ד"ה ואמר רב יוסף.
<b>ד"ה והני מילי דפסקא - אבל אם אינה חותכת כלל אסור לחדדה דטרחא יתירא הוא -</b> עי' בדברינו בגמ' ד"ה ואמר רב יוסף.
<b>ד"ה ואחד גריפת תנור - שנפל לתוכו מן הטיח שלו ולא היה יודע מבעוד יום -</b> כתב הר"ן "אבל הרב בעל התוס' ז"ל אוסר, אלא בשנפל ביו"ט [פי' דאז מותר], ואפשר שאף רש"י ז"ל לזה נתכוון שנפל הטיח לתוכו ביו"ט אלא שלא היה יודע מבעוד יום שיפול, שאילו היה יודע היה מתקן".
וכן פירשו תלמיד הרמב"ן והשטמ"ק בדעת רש"י, ועי' שמחת יו"ט, והערת המהדיר (183) לשטמ"ק.
<b>ד"ה שפוד שנרצף - שדרסו עליו ונעקם אבל לא נשבר. וד"ה אסור לתקנו - וטרחא דלא צריך הוא -</b> עי' בדברינו בגמ' ד"ה שפוד שנרצף.
<b>ד"ה אסור לטלטלו - לפי שנמאס ומוקצה -</b> עי' בדברינו בגמ' ד"ה שפוד שצלו.
<b>וכבר נעשה צורך יו"ט -</b> משמע הא אם עדיין לא נעשה צורך יו"ט שרי לטלטלו אף דמוקצה, ומשמע לכאורה כתוס' הכא (ד"ה גריפת) וכתוס' לעיל ח. (ד"ה אמר רב יהודה) דשרי טלטול מוקצה לצורך אוכל נפש. אך צ"ע דיעוי' מהרש"א (לקמן לג.) ומג"א (תקט. טו.) שנקטו דטלטול בעלמא לצורך אוכל נפש שרי אך לא שימוש במוקצה, והכא הא משתמש במוקצה. ואולי כוונת רש"י דכל זמן שלא נעשה צורך יו"ט והוא משתמש בשפוד לצליה, עדיין אינו נחשב מוקצה ומאוס עד גמר השימוש. שו"ר שדן בזה חי' מנחת שלמה.
<b>ד"ה שומטו ומניחו - שומטו מלפניו מהר בגרירא וטלטול מן הצד -</b> עי' בדברינו בגמ' ד"ה ר"א בר אהבה.
<h4>תוס'</h4>
<b>ד"ה גריפת תנור - פר"י אשוויי גומות ולא נהירא דא"כ לא הוי דומיא דהני אחריני דחשיבי משום דהוי תקון כלי -</b> רש"י במתני' לקמן לב: אכן פירש טעם איסור גריפת התנור משום דמתקן מנא. ועי' ביאור הלכה תקז. ד. ד"ה כיון.
<b>ומ"מ קשה דבלא טעמא דמשום מכה בפטיש תיפוק ליה דהוי אסור משום מוקצה דעפר ואבנים:</b>
<b>א.</b> צ"ב אמאי לא קשיא לתוס' משפוד שנרצם דלכאורה הוי מוקצה - עי' מהרש"א ומהר"ם שיף.
<b>ב.</b> תימה מאי קשיא לתוס', הרי ודאי עדיף איסור מכה בפטיש דאורייתא מאיסור מוקצה דרבנן. וכתב הבאר יצחק (או"ח יג. ח.) דתוס' לשיטתם (שבת צה.) דמתוך שהותרה מלאכת בונה בעשיית גבינה ביו"ט הותר נמי מן התורה לבנות בית, וה"ה שהותרה מלאכת מכה בפטיש. ובחי' מנחת שלמה כתב באופן אחר, דמ"מ הלשון משמע דהמחלוקת היא לענין גוף האיסור והיתר ולא לענין חומר האיסור.
<b>ומכאן אומר ריצב"א דטלטול מוקצה התירו משום אוכל נפש -</b> עי' בדברינו לעיל ח. על תוס' ד"ה אמר רב יהודה.
<b>ד"ה רבינא - וקשה דמשמע הכא דרבינא אית ליה מוקצה וכו' ובפרק מי שהחשיך משמע דאית ליה כר"ש דל"ל מוקצה וכו' אבל קשה משמואל אדשמואל וכו' -</b> תירוצי הראשונים על הסתירה בדברי רבינא ושמואל יעוי' בדברינו בגמ' ד"ה שפוד שצלו.
<b>וי"ל דשאני שפוד דלאחר מלאכתו אין כאן תורת כלי עליו ולהכי אוסר שמואל וכו' -</b> כעי"ז כתב הר"ן, ובביאור הדבר עי' מהר"ם, ועי' יש"ש (סי' כ"ד), וראה בדברינו הנ"ל.
<b>ד"ה איכא בינייהו - וי"ל דה"פ שפחות ושכנגדה וכו' א"נ ה"פ מתניתין ומתניתא דוקא רב מלכיא וכו' -</b> כפירוש קמא נקט רש"י בנדה נב., וכן הביא פירוש זה רש"י במכות סוף כא., וכן נקט רש"י בע"ז סוף כט., עי"ש פירושו בזה. ברם בסוגיין משמע דמפרש רש"י כפירוש בתרא, וכן הוא פירוש קמא דרש"י במכות שם, וכן נקטו תוס' נדה נב. ד"ה איכא. וחי' הרא"ה והמאירי בסוגיין נקטו כפירוש קמא, אך בן הרמב"ן נקט כפירוש בתרא.
<b>ולעולם רב מלכיא אמרה אותה שמעתא דאפר מקלה ולכך אינו נותן סימן רק למתניתא -</b> מהר"ם הגיה "רק למתניתין", כלומר הא דקאמר "וסימניך מתניתין מלכתא" ולא נתן סימן על השמעתתא, לפי דבשמעתתא יש מהן רב מלכיו ויש מהן רב מלכיא.
<h3>דף כט.</h3>
<h4>גמ'</h4>
<b>כי הא דבסורא אמרי תרטא ופלגו תרטא בנרש אמרי חלקא ופלגו חלקא וכו':</b>
רש"י, הרא"ש (סי' י"ד), והר"י מלוניל פירשו שאותן הנתחים דבהמה שהיו רגילין לנתח בשוה היו קורין כך בסורא וכו'.
הערוך (ערך אזא ב') פירש ד'אוזיא' הוא ששית הבהמה, 'חולקא' חמישית, 'ריבעא' רביעית, ו'תריטא' שלישית.
הר"ח פירש שהיה כלי ידוע במקומם, ונותן לו כשיעור הכלי הידוע. וצ"ל דאינו כלי המיוחד למידה דא"כ אסור כדאיתא בסמוך ללישנא קמא.
<h4>מתני'</h4>
<b>אומר אדם לחברו מלא לי כלי זה אבל לא במדה:</b>
<b>א] האם יש חילוק בין יו"ט לשבת:</b>
בגמ' אמרינן "אלמא גבי שמחת יו"ט ר"י לחומרא ורבנן לקולא", משמע לכאורה שרבנן הקילו רק גבי יו"ט ולא בשבת. ואכן הב"י (סי' שכ"ג) הביא שמהר"י אבוהב דקדק לשון הרמב"ם דיש חילוק בזה בין שבת ליו"ט, ודחה שאין לחלק, ודחק פירוש אחר בכוונת הרמב"ם. ועי' בשטמ"ק שנסתפק בזה דאפשר שלא התירו אלא ביו"ט ולא בשבת.
מיהו הב"ח (שכג. ב.), הפני יהושע, וחי' הצל"ח נקטו בפשיטות שדין המשנה שייך בין בשבת ובין ביו"ט, עי' מש"כ לפרש אמאי נקטו לה במסכת ביצה.
<b>ב] לכאורה הא הוי מדידה של מצוה:</b>
יש לעיין הלא בשלהי שבת איתא דמותר מדידה של מצוה, והכא הא הוי מצוה לשמחת יו"ט, וביותר צ"ע דשמואל (בסוף העמוד) אסר מדידת הקמח אפילו כדי שתטול חלה בעין יפה. ושמא הכא חמיר טפי דנראה כמודד למכור כדפירש רש"י בגמ'. וטעם שאסרו מדידה אפילו לצורך נטילת חלה משמע ברא"ש (סי' ט"ו) מפני שאפשר לעשות מבעוד יום ולא היה מתקלקל בכך.
ושו"ר שעמד בזה חי' חת"ס, והקשה הלא אבא שאול בן בטנית שהוזכר במשנתינו הוא גופיה אית ליה בשבת דמדידה של מצוה שרי. ומסיק החת"ס דהקילו דוקא במצוה שאין בה הנאת הגוף, אבל שמחת יו"ט שיש בה הנאת הגוף חיישינן שיכוין גם להנאת עצמו.
<b>ג] מדידה האסורה והמותרת:</b>
בחי' מנחת שלמה הובא מספר מאורי אש, דהנה טעמא דאיסור מדידה הוא משום עובדין דחול כדאיתא בגמ', ולפיכך לא אסרו אלא באלו המדידות ומשקלות שעוסקין בהן בימי החול ובשעת מקח וממכר ושאר משא ומתן, אבל מדידת חום האדם שריא דלא שייכא כלל לענין עובדין דחול, וכן שרי למדוד הזמן ע"י שעון וכדו'. [ולפי"ז צ"ל דהמעשה דשלהי שבת דרבה בר רב הונא יתיב באוונא דמיא וקא משח, ושרי התם רק משום דמתעסק בעלמא, לפי דהוה משח בכלי המיוחד למדידה].
<h4>גמ'</h4>
<b>מאי אבל לא במדה אר"י אמר שמואל אבל לא בכלי המיוחד למדה אבל כלי העומד למדה ימלאנו:</b>
<b>מהו 'כלי העומד למדה':</b>
רש"י פירש דהיינו נמי כלי המיוחד למדה, אלא שעדיין לא מדד בו. וביאר היד דוד דמטעם עובדין דחול יש לאסור רק אם נשתמש כבר בפועל ביום חול.
הרמב"ם בפי' המשנה כתב ד'עומד למדה' היינו שעדיין לא נעשה בדיוק, משא"כ מיוחד למדה היינו שנעשה בדיוק. וכתב הב"י (שכג. א.) דלפירושו אפילו לא נשתמשו בו אסור.
הר"ח פירש ד'עומד למדה' אינו כלי מדה, אלא כלי רגיל העומד להשתמשות, אך ידוע לו שיעור מדתו ופעמים שמודד בו.
<b>אלמא גבי שמחת יו"ט ר' יהודה לחומרא ורבנן לקולא והא אפכא שמעינן להו -</b> יפה עינים ציין דבירושלמי מפרש דברי ר' יהודה "לא ימלאנו", כלומר שימלא פחות ממדתו וה"ה יתר על מדתו, ולפי"ז ת"ק פליג בהא ואסר אפילו פיחת או הותיר, ושפיר הוה ר' יהודה לקולא ורבנן לחומרא, ולכך לא הקשה הירושלמי כזאת.
<b>דרבנן אדרבנן נמי לא קשיא התם קא עביד כדעבדין בחול הכא לא קא עביד כדעבדין בחול -</b> רש"י פירש [לשיטתו בביאור 'כלי העומד למדה'] דהתם דרכו לפעמים לשקול בכלי וקופיץ, משא"כ הכא שעדיין לא מדד מעולם בכלי זה. והר"ח פירש דהתם עשה מעשה חול של שקילה במאזנים, משא"כ הכא דאינו מוכח כמעשה חול דפעמים אדם נותן יין בכלי מדה ושותה.
והנה לפי' ר"ח זו הסברא שהוזכרה לקמן בלישנא בתרא "דעבדי אינשי דמקרבי חמרא במנא דכילא ושתו", וצ"ע אמאי בלישנא קמא לא פירשה הגמ' הכי בהדיא, ועוד צ"ע דהוה ליה למימר דהכא אינו מעשה חול משום שאינו כלל כלי מדה כפי' ר"ח גופיה, ואולי נשתרבב זאת לדברי הר"ח מהלישנא בתרא וצריך הגה"ה בדבריו.
<b>רבא אמר מאי אבל לא במדה שלא יזכור לו שם מדה אבל כלי המיוחד למדה ימלאנו:</b>
<b>א] לענין הלכה:</b>
הרמב"ם (יו"ט ד. כא.) פסק כלישנא בתרא לקולא. [מיהו בפי' המשנה פירש כלישנא קמא, ונמשך אחריו הרע"ב במשניות]. וכן פסק הרא"ש (סי' י"ד) כלישנא בתרא, וביאר דמסתבר הלכה כרבא דבתראה הוא. אך ציין שהרמב"ן פסק כלישנא קמא דרב יהודה. וכתב הקרבן נתנאל (אות ז') דנראה שגירסת הרמב"ן היתה 'רבה', [וכן הוא בפי' הר"ח], ורבה הוה תלמיד כלפי רב יהודה ואין הלכה כתלמיד.
ולמעשה פסקו הטור ושו"ע (שכג. א., תקיז. א.) כלישנא קמא לקולא וכרבנן.
<b>ב] גירסת הרי"ף והרמב"ם:</b>
הרא"ש העיר שהרי"ף לא הביא דברי רבא כמו שכתוב בגמ', וביאר כוונתו התפארת שמואל, וכ"כ השטמ"ק בשם הריטב"א, שהרי"ף כתב "אבל כלי <b>העומד</b> למדה ימלאנו", והרי ללישנא בתרא שרי אפילו כלי <b>המיוחד</b> למדה. וכתב שיטת ריב"ב דנראה שט"ס הוא בדברי הרי"ף, ועי' מש"כ חידושי בתרא (אות קל"ד).
אמנם לר"ן היתה הגירסא ברי"ף "אבל כלי העומד למדה <b>לא</b> ימלאנו", ותמוה שהוא היפך הגמ'. וביאר דכי שרינן אפילו כלי המיוחד למדה, היינו כשהלוקח נוטל המדה ומוליכה לביתו, [והיינו דאמרינן בגמ' "דעבדי אינשי דמקרבי חמרא במנא דכילא ושתו", כלומר שמשתמשין במדה עצמה], אבל למדוד בכלי מיוחד למדה ולשפוך לכליו של לוקח אסור דהוה עובדין דחול, ובכה"ג איירי הרי"ף שאסר. וראה בזה בהרחבה בב"י (שכג. א.), ופרישה ודרישה שם.
ובדעת הרמב"ם: יש שגרסו בדבריו דאוסר בכלי המיוחד למדה, וכ"כ הטור (תקיז. ג.), וכתב הב"י (שכג. א.) שנוסחא משובשת נזדמנה לטור ורבינו ירוחם בספר הרמב"ם, או שיש להגיה בדבריהם 'הרמב"ן'. וראה בדרישה שם, ומרומי שדה.
<b>הכא לא קעביד כדעבדין בחול דעבדי אינשי דמקרבי חמרא במנא דכילא ושתו -</b> עי' ביאור מהר"ם דתרתי קאמר, וכן משמע מפי' רש"י.
<b>מעשה באבא שאול בן בטנית, תנא אף במועד עושה כן -</b> אחר תיבת 'בן בטנית' צריך להוסיף 'וכו", דברייתא דמייתי הגמ' קאי על אבא שאול דלבתריה.
<b>ת"ר הוא כנס שלש מאות גרבי יין מברורי המדות וחבריו כנסו שלש מאות גרבי שמן ממצוי המדות:</b>
<b>א.</b> בתוספתא (פ"ג ה"ו) איתא דחבירו דאבא שאול בן בטנית היינו ר' אלעזר בר' צדוק, והיו חנונים בירושלים כל ימי חייהן, חד כנס ג' מאות כדי שמן וחבירו כנס ג' מאות כדי יין.
<b>ב.</b> התוס' רי"ד ביאר דאף שהיה רגיל למלאת מבערב, היו רבים הלקוחות הבאין ביום ולא היו כ"כ מדות מלאות מבערב, והיה צריך לערות המדות שמילא אמש ולמלאתן עכשיו, והלקוחות אינן יכולין להתעכב עד שישקוט הקצף.
<b>ג.</b> הרשב"ם פסחים קיט. (ד"ה משוי שלש מאות) כתב דכל 'שלש מאות' שבש"ס לאו דוקא. ועי' חולין צ: ותמיד כט. גבי גפן של זהב העומדת בפתח ההיכל דנמנו עליה שלש מאות כהנים לפנותה, וכן הפרוכת שהוצרכו שלש מאות כהנים להטבילה, ואיתא בגמ' דדברו חכמים בלשון הבאי.
<b>והביאום לפני הגזברים לירושלים אמרו להם אי אתם זקוקים לכך -</b> פירש רש"י שהלקוחות מוחלין על ידי טרדן ומרוצתם שאינן יכולין לשהות. וכן איתא במתני' ב"ב פז. "הרכינה ומיצית הרי הוא של מוכר", ואמרינן בגמ' (ריש פז:) משום יאוש בעלים נגעו בה, ופי' רשב"ם שהלוקח מתיאש ומפקיר אותו מיצוי.
והקשה השמחת יו"ט הלא קטנים שלקחו ליכא למימר דמוחלין. ולכן פירש דכיון שאין העולם נזהרין בזה ליכא בהא כלל גזל ואין צריך למחילה, ולדבריו צריך לפרש הגמ' ב"ב "משום יאוש בעלים" כלומר שאין נוהגין ליזהר בזה.
<b>אדבריה רב חסדא לרבנא עוקבא ודרש -</b> פירש רש"י הנהיגו ומטייל עמו. והר"ח פירש שם דבריו בפיו. ועי' ריעב"ץ, וע"ע מהר"ץ חיות סוטה לט.
<b>לא ימדוד אדם שעורים וכו' אבל קודר הוא קב או קבים ונותן לפני בהמתו -</b> פירש רש"י ד'קודר' היינו נוקב בכרי וממלא הקב עצמו, ולפירושו הוא מלשון 'מקדרין בהרים' דאיתא בעירובין נח., אבל הרי"ף פירש ד'קודר' היינו משער באומד דעתו, וציין הר"ן שכן פירש הרמב"ם (יו"ט ד. כב.), וכ"כ המאירי שבלשון ערבי קורין לענין שיעור 'אלקדיר'.
וכתב הקרבן נתנאל (אות ז') דלפי' רש"י כשנוקב בכרי בכלי יכול למלאת כל המידה, אך כשממלא בידים אסור למדוד וליתן לתוך המידה, ולפירוש הרי"ף והרמב"ם אפילו בידים מותר ליתן לתוך המידה אך לא ימלאנה.
<b>והנחתום מודד תבלין ונותן לתוך קדרתו כדי שלא יקדיח תבשילו:</b>
<b>האם דוקא לנחתום התירו:</b>
הב"י והב"ח (תקד. ד.) דקדקו מדברי הטור שלא התירו אלא לנחתום ולא לכל אדם. אך המגיד משנה (יו"ט ד. כב.) כתב דלאו דוקא נחתום וה"ה לכל אדם, אלא שדברו חכמים בהוה, ואינו דומה למדידת השעורים לפני הבהמה שאסורה, משום דליכא פסידא אם תאכל מעט שעורים או הרבה, אבל כאן שעלול להקדיח כל התבשיל יכול כל אדם למדוד. וכן מסיק הרשב"א בעבודת הקדש (ש"ב ס"ד) שמותר לכל אדם, וכן פסק השו"ע. ועי' ים של שלמה (סי' כ"ו).
אמנם כתב המשנה ברורה (סקכ"ב) שאם דרכו גם בימות החול לתת תבלין בקדרה בלי למדוד תחילה, אסור לו למדוד ביו"ט.
<b>אר"י בר אבא אמר רב מודדת אשה קמח ביו"ט ונותנת לתוך עיסתה כדי שתטול חלה בעין יפה -</b> בחי' מנחת שלמה תמה הלא הנך אמוראי היו בחוץ לארץ שהחלה הולכת לשריפה, ואיך יתכן שצריך להפריש בעין יפה לצורך שריפה.
<h4>רש"י</h4>
<b>ד"ה לפני הגזברים - והם לא הקדישוה כסבורין אין יכולין להקדיש שאינו שלהם א"נ יכולין הו"ל גזל בעולה -</b> מבאר מהרש"א ח"א דהלא לכאורה הגזברים גם אינם יכולין להקדיש מהאי טעמא, אלא דחשיב גזל ושינוי רשות בידם ויכולין להקדיש, ומ"מ אמרו להם לעשות צרכי רבים ולא הקדישום דאיכא בהא נמי צרכי רבים, דלחומרא עשו שנראה כעין גזל כיון שלא שמעו המחילה במפורש מהקונים.
וראה עוד שמחת יו"ט, ופי' הרי"ף על עין יעקב.
<b>ד"ה אין אתם - שהלקוחות מוחלין על ידי טרדן ומרוצתם -</b> עי' בדברינו בגמ' ד"ה והביאום לפני הגזברים.
<b>ד"ה ואין יודע למי גזל - שגזל אנשים הרבה -</b> הוא הדין גזל רק לאחד, אלא דבב"ק צד: נזכר דין זה לענין גזלן של רבים - חי' מנחת שלמה.
<b>ד"ה אבל קודר - בקב עצמו נוקב בכרי וממלאו -</b> עי' בדברינו בגמ' ד"ה לא ימדוד.
<h3>דף כט:</h3>
<h4>גמ'</h4>
<b>שמואל הלכה למעשה אתא לאשמועינן -</b> רש"י, תוס' חכמי איבר"א, ספר המכתם, וחי' המאירי מפרשים שהורה הלכה למעשה כיצד לומר לשואל, ובמתניתיה נקט עיקר הדין דאין למחות באדם הנוהג היתר בדבר. ולפי"ז דקדקו תוס' (ד"ה שמואל) דרב ושמואל לא פליגי למעשה. אך בה"ג נקט דפליגי, וכן משמע מפי' ר"ח, ומפרשים מהרש"א ומהר"ם דלדבריו הכי קאמרה הגמ': כיון דשמואל ידע הברייתא דמסייעת לרב המתיר, ואפילו הכי פליג ואסר, ש"מ דהלכה למעשה אתא לאשמועינן.
ולענין הלכה - יעוי' תוס' ד"ה שמואל, ובדברינו שם.
<b>ת"ר אין שונין קמח ביום טוב משום רבי פפייס וריב"ב אמרו שונין:</b>
<b>א] טעם האיסור לשנות:</b>
רש"י פירש טעם האיסור משום שאפשר לעשות מאתמול, ואזיל לטעמיה (לעיל כג: ריש פירקין) דאפילו אוכל נפש גופיה לא הותר אלא א"כ א"א לעשותו מערב יו"ט. אולם תוס' ושאר הראשונים פליגי התם, ומפרש הר"ן, וכעי"ז בחי' הרא"ה דלשיטה זו האיסור לרקד קמח הוא משום שלא הותרו אלא מלאכות שאין נראה דעשויין לימים הרבה [דהיינו מלישה ואילך], לפיכך הרקדה אסורה, ולשנות נמי אסר ת"ק משום דמיחלף בהרקדה, ומאן דשרי לא גזר.
והרחבה בפלוגתת הראשונים דלעיל יעוי' בדברינו ריש פירקין.
ובספר המכתם כתב [בפי' קמא] דאין שונין לפי שטורח שלא לצורך הוא, והיינו טעמא דאם נפל זבוב או קיסם שמותר לשנות.
<b>ב] לענין הלכה:</b>
הרא"ש (סי' ט"ז) נקט דהלכה כת"ק דאין שונין, אך בשינוי שרי כדלקמן במעשה דדביתהו דרב אשי, ולא הותר ע"י שינוי אלא לשנות ולא לרקד לכתחילה. וכן נקט המגיד משנה בדעת הרמב"ם (יו"ט ג. יד.) דהרקדה ראשונה אסורה אפילו בשינוי, וכתב שכן גם דעת הרשב"א בעבודת הקדש (ש"א ס"ח), ודלא כרשב"ם שהביאו תוס' (ד"ה אגבא דפתורא) דשרי ע"י שינוי אפילו הרקדה לכתחילה. וראה בדברינו לקמן (ד"ה אמר להו רב נחמן) דתליא בגירסת הגמ' בסמוך.
ודעת הראב"ד בהשגותיו שם דהלכה כר' פפייס וריב"ב שמותר לרקד פעם שניה בלא שינוי. וכתב המגיד משנה שכן גם דעת הרשב"א הנ"ל ובעל העיטור. ועי' חזו"א (או"ח סי' נ"ג).
ולמעשה כתב הב"י (תקו. ב.) דכיון שהרי"ף והרמב"ם והרא"ש הסכימו דבעי שינוי הכי נקטינן, אלא שדי בשינוי קל דעל גבי השולחן [עי' בדברינו בסמוך ד"ה דביתהו דרב יוסף], וכן פסק בשו"ע שם.
ובדעת הרי"ף יעוי' בדברינו לקמן בד"ה הנ"ל.
<b>תני תנא קמיה דרבינא אין שונין קמח ביו"ט אבל נפל צרור או קיסם בורר בידו א"ל כ"ש דאסור דהוה ליה כבורר:</b>
<b>סברת האיסור לברור בידו, ולענין הלכה:</b>
<b>א.</b> פירש רש"י דאם בורר בידו גרע דהוה אב מלאכה, משא"כ אם שונה בהרקדה אינו נראה מרקד שהכל יוצא ואין כאן סובין. וכתב הב"י (תקו. ב.) בשם המגיד משנה (יו"ט ג. יד.) שלזה נתכוון בהשגות הראב"ד שם, שאסור לסלק את הצרור ביד אבל מותר לשנות ולרקד הקמח. אמנם הביא הב"י שהכלבו נקט בדעת הראב"ד שאם נפל צרור או קיסם אסור לסלקו אפילו ע"י דשונה ברקידה, וכן נקט הב"ח שם.
<b>ב.</b> ויש לעיין אמאי אסר רבינא לברור ביד, הלא אמרינן (לעיל יד:) דמותר לברור קטניות בידו ביו"ט, וכן נפסק בשו"ע (תקי. ב.). ופירש המשנה ברורה (תקו. יא.) בשם החיי אדם, דשאני צרור שאפילו בחול דרך ליטלו שלא בכלי, לפיכך ליכא שינוי והוי כבורר. ובשער הציון (אות י"א) הוסיף שהגר"ז כתב לחלק בין חיטים וקמחים לקטניות שאין דרך לברור בהן ביד אלא ליומו, וכ"כ בחי' הרא"ה, וכן מוכח בסוגיא לעיל יג., וביאור ההוכחה יעוי' בביאור הלכה ריש סי' תק"י, וע"ע ביאור הלכה סוס"י תק"ד.
<b>ג.</b> להלכה - הרי"ף והרא"ש והרמב"ם לא הביאו דברי רבינא דאסר לברור בידו, ותמה הב"י הלא רבינא בתרא הוא. וליכא אמורא דפליג עליו, עי' מש"כ לבאר. אולם המגיד משנה הנ"ל כתב שדעת הרמב"ם אכן שמותר לסלק הצרור ביד ודלא כרבינא, וכדעת הרשב"א בעבודת הקדש (ש"א ס"ח), ולזה הסכים הדרכי משה (תקו. א.). ובהגהת הרמ"א (תקו. ב.) הביא ב' השיטות, ועי' ט"ז (סק"ג), וכתב המשנה ברורה (סקי"ב) דנכון לנהוג כדעת המחמירין לברור ביד אך בהרקדה שרי אף בנפל צרור או קיסם, ועי' שער הציון (אות י"ב).
<b>אמר להו רב נחמן וכו' פוק חזי כמה מהולתא הדרן בנהרדעא:</b>
לקמן במעשה דדביתהו דרב אשי אמרינן דע"י שינוי שרי לרקד, ותוס' (ד"ה אגבא דפתורא) הביאו פלוגתא האם ע"י שינוי הותר גם תחילת הרקדה, או דהותר רק לשנות. וכתבו הרשב"א והר"ן דתליא בגירסא הכא, דיש גורסים "פוק חזי כמה מהולתא <b>רקדן</b> בנהרדעא", וא"כ אפילו ריקוד לכתחילה שרי, ועל כרחך דע"י שינוי, אך הגירסא שלפנינו שהיא גירסת רש"י "כמה מהולתא <b>הדרן</b> בנהרדעא", כלומר חוזרות כדי לשנות, אבל הרקדה לכתחילה אסורה אפילו בשינוי.
<b>דביתהו דרב יוסף נהלא קמחא אגבא דמהולתא אמר לה חזי דאנא רפתא מעליתא בעינא, דביתהו דרב אשי נהלא קמחא אגבא דפתורא אמר רב אשי הא דידן ברתיה דרמב"ח וכו' ואי לאו דחזיא מבי נשא לא הוה עבדא:</b>
<b>בדעת הרי"ף:</b>
<b>א.</b> הרי"ף הביא המעשה דדביתהו דרב יוסף, וצ"ע הלא כיון שהביא מעשה דדביתהו דרב אשי ש"מ דבעי שינוי, וא"כ למה הביא מעשה החולק דרב יוסף לא הצריך שינוי. ומבאר הרא"ש דס"ל להרי"ף שגם רב יוסף הצריך שינוי, אלא דקאמר שא"צ שינוי גדול אגבא דמהולתא, וסגי בשינוי דאגבא דפתורא כרב אשי, ודלא כהרמב"ם (יו"ט ג. יד.) שדימה ב' שינוים הללו. [ועי' לחם משנה שם בדעת הרמב"ם]. וכן פסקו הטור והשו"ע (תקו. ב.).
והים של שלמה (סי' כ"ז) תמה א"כ היה רב יוסף צריך לומר לאשתו שתעשה שינוי אחר. ועי' קרבן נתנאל (אות נ') בישוב קושיא זו.
<b>ב.</b> הר"ן כתב דנראה דעת הרי"ף שמדינא אין צריך שינוי, ולכן הביא עובדא דדביתהו דרב יוסף, אלא דראוי להחמיר לשנות כעובדא דדביתהו דרב אשי שהיתה מחמירה אנפשה.
והקשה הקרבן נתנאל (אות מ') דאי הרי"ף פוסק דלא כת"ק, על כרחך דסמך אדרבא בר רב הונא ורב נחמן שנקטו דמותר לשנות וא"צ שינוי, וא"כ הוה ליה להביא דבריהם.
<b>ג.</b> ספר המכתם כתב שהרי"ף אתא לאשמעינן דהיכא דבההוא שינוי לא מצי למיעבד ריפתא מעליא, עושה בלא שינוי כההיא דדביתהו דרב יוסף.
<b>ד.</b> הים של שלמה (סי' כ"ז) פירש דעת הרי"ף דמה שאמר רב יוסף לדביתהו "חזי דאנא רפתא מעליתא בעינא", אין כוונתו שלא תעשה בשינוי, אלא דחשש שמא תכבד עליה המלאכה לרקד אחורי הנפה ולא תשנה לרקד הקמח, על כן הזהירה שתרקד הקמח שנית ותעשה בשינוי, ולכן אמר לה בלשון אזהרה ולא בלשון היתר.
<b>הא דידן ברתיה דרמב"ח ורמי בר חמא מרא דעובדא הוה -</b> ברי"ף ורא"ש הגירסא "ורמי בר חמא הוה שכיח קמיה דרב פפי מריה דעובדא", ותמה הקרבן נתנאל (אות ל') דלא יתכן שרמי בר חמא יהא שכיח קמיה דרב פפי, ומסיק דהאמת כנוסחת בה"ג "רמי בר אבא". וכן איתא בפי' ר"ח, ובספר המאורות.
<h4>מתני'</h4>
<b>הולך אדם אצל חנוני הרגיל אצלו ואומר תן לי ביצים ואגוזים במנין וכו':</b>
<b>א] חנוני ישראל או אפילו נכרי:</b>
הרא"ש (סי' י"ז), הר"ן, והמרדכי (סי' תרפ"ח) הביאו דעת בה"ג, דמתני' וכן הברייתא דמייתי בגמ' כולהו מיירי בחנוני ופטם ישראל, דאילו בנכרי יש לחוש שמא צד ביו"ט, או מוכר ביצים שנולדו היום, או ככר שנטחן קמחה היום. [אבל ברועה אין לחוש ליקח גדי או טלה שהן נצודין ועומדין]. וכן דעת הרשב"א.
אולם תוס' (ד"ה אצל) ותוס' ר"פ נקטו דחנוני שרי בין ישראל ובין נכרי, ומשמע דהוא הדין בכל הנך דהברייתא [וכ"כ הר"ן משמיה דתוס']. וכן נקטו הרא"ש והר"ן דאין למיחש בנכרי אלא כגון פירות שיש במינו במחובר [כדאיתא לעיל כד:], אבל אין לחוש שמא היום ניצוד דרובם ניצודין מאתמול, וכן ביצים רובם נולדו אתמול, ובפת נמי ליכא למיחש משום מוקצה דהחיטין היו ראויין לכוס, ומסתמא לצורך נכרי אפה. וכן פסק הטור (תקיז. א.), ועי"ש ב"י בהרחבה.
מיהו הר"ן חוכך דיתכן שאין לומר דניזיל בתר רובא בדבר שיש לו מתירין דקי"ל (לעיל ג:) דאפילו באלף לא בטל. וכן נקט הרשב"א דמסברא זו אין לילך אחר הרוב, ועי"ש הערת המהדיר (237).
וראה עוד חי' חת"ס, ובהגהות גנזי יוסף.
<b>ב]</b> כתב ביאור הלכה (שכג. ד. ד"ה לחנוני), דאפשר שלרבותא נקטה המשנה 'חנוני', דאף שכוונתו בודאי למכירה אפילו הכי שרי כיון שלא הזכיר בפירוש.
<h4>גמ'</h4>
<b>ואומר לו תן לי עשרים ביצים וכו' ובלבד שלא יזכיר לו סכום מדה רשב"א אומר ובלבד שלא יזכיר לו סכום מקח:</b>
<b>גירסת הגמ', והאם ת"ק ורשב"א פליגי:</b>
<b>א.</b> הגירסא שלפנינו היא גירסת רש"י וחי' הרא"ה. ותוס' הקשו על פירש"י, ונקטו כגירסת הר"ח שבדברי ת"ק גרס "סכום מנין", ובדברי רשב"א "סכום מקח". [וראה בדברינו על תוס' שנחלקו המפרשים בביאור שיטת תוס' והגירסא בדבריו].
ובתוס' ב"מ עה. (ד"ה משום מנין) איתא שכן הוא גירסת בה"ג, אבל כתבו שהר"ח גריס איפכא: בדברי ת"ק "סכום מקח", ובדברי רשב"א "סכום מנין", [וכן משמע בפי' ר"ח שלפנינו]. וכן איתא בדברי הרי"ף, וכתב הרא"ש (סי' י"ז) הלכך יש ליזהר בשניהם, בין בסכום מקח ובין בסכום מנין.
ובגירסת הרמב"ם (יו"ט ד. כג.) יעוי' מגיד משנה ומרכבת המשנה שם.
<b>ב.</b> מדברי התוס' והרא"ש מבואר שת"ק ורשב"א פליגי. והרשב"א כתב בשם גליון ספרו של רש"י [כפי גירסת רש"י], דת"ק אית ליה דרשב"א אבל רשב"א לית ליה דת"ק. [ותפארת שמואל על הרא"ש (אות ט"ו) פירש כן אף לגירסת הר"ח]. ברם בשטמ"ק איתא דת"ק ורשב"א לא פליגי, אלא מר אמר חדא ומר אמר חדא.
<h4>רש"י</h4>
<b>ד"ה אין שונין - דאפשר לו מאתמול -</b> עי' בדברינו בגמ' ד"ה ת"ר אין שונין, אות א'.
<b>ד"ה לאבא - לחברי -</b> עי' הגהות ריח"ל מייזליש לעיל כו:
<h4>תוס'</h4>
<b>ד"ה שמואל - פי' דאם יבא שום אדם לשאול וכו' -</b> אולי צ"ל 'פי' רש"י' [לעיל סוף ע"א], וכעי"ז איתא ברא"ש (סי' ט"ו) ותוס' ר"פ.
<b>ולפי"ז לא פליג שמואל ארב דתרוייהו מודו לאסור למעשה מיהו בה"ג פירש שמואל הלכה למעשה אתא לאשמועינן ופליג אברייתא ופליג ארב -</b> כלומר לפי' רש"י יש לומר דלא פליגי, אלא רב אמר לדינא וכברייתא, ושמואל הורה למעשה לאסור. מיהו לדעת בה"ג דפליגי א"כ הגמ' הכי קאמרה: כיון דשמואל ידע הברייתא דמסייעת לרב דשרי, ואפילו הכי פליג לאסור, על כרחך הלכה למעשה אתא לאשמועינן - מהרש"א ומהר"ם.
<b>ויש שפוסקין כשמואל ואע"ג דהלכה כרב באסורי וכו' ויש פוסקין כרב וכו':</b>
הרי"ף והרמב"ם (יו"ט ד. כב.) פסקו כשמואל לאיסורא, ופירש הר"ן משום דאביי דרש מילתיה דשמואל הלכה למעשה. אמנם הרא"ש (סי' ט"ו) והרשב"א הביאו בשם בה"ג דנחלקו לפסק הלכה מתיבתא דסורא ופומבדיתא, וטעמייהו דפומבדיתא שפסקו כשמואל משום שהרי יכול למדוד מאתמול, דאין בזה חשש שיפגום הטעם או יקדיח התבשיל. ועי' קרבן נתנאל (אות ט').
מיהו תוס' מייתי דיש פוסקים כרב משום דהלכה כוותיה באיסורי, וכן פסק המאירי בשם השאלתות, וכן איתא בראב"ן ופסקי הרי"ד. ולמעשה פסקו הטור ושו"ע (תקו. א.) שאין מודדין קמח ביו"ט כדי ללוש.
<b>וכן בפסח נמי יש ליזהר מלמדוד ביו"ט למצות וצריך לעשות פחות מכשיעור וכו' -</b> כלומר בפסח שאין לשין יותר משיעור חלה מחשש חימוץ (פסחים מח:), ביו"ט לא ימדוד שיעור מצומצם, אלא אותו כלי שמודד בו בחול יש לפחות אם הוא יותר משיעור חלה, ואם הוא קטן ויש בו רק שיעור מצומצם דחלה, אזי יוסיף עליו - כן פירש מהר"ם.
וגנזי יוסף פירש דאם המדה מצומצמת כשיעור חלה, צריך לפחות דהא אסור להוסיף משום חימוץ, ואם המדה קטנה מכשיעור יוסיף עד לשיעור. וכעי"ז איתא בתוס' ר"פ שכתב דבפסח טוב לפחות מלהוסיף, כיון שאין לשין בפסח בבת אחת יותר משיעור חלה, ובשאר יו"ט עדיף להוסיף.
מיהו הרא"ש (סוס"י ט"ו) כתב שבפסח כיון שאין לשין יותר מעשרון וגם אסור לפחות משיעור חלה, אפשר שדומה לנטילת חלה בעין יפה למתירין. וגם הר"ן, חי' הרא"ה, ובן הרמב"ן בשם אביו כתבו דבפסח כיון שצריך למדוד כדי להכשיר העיסה מותר למדוד, ולא גרע מנחתום שמודד תבלין לקדירתו. והטור (תקו. א.) הביא פלוגתא זו. ועי' שמחת יו"ט.
<b>ד"ה אגבא דפתורא - ומ"מ אין להתיר תחלת הרקדה ע"י שנוי וכו' ורשב"ם פי' דע"י שנוי אין לחלק -</b> עי' בדברינו בגמ' ד"ה אמר להו ר"נ.
<b>ויש לסמוך עליו לענין להתיר לשפחה נכרית תחלת הרקדה ע"י שנוי אבל אנו לעצמנו אין לסמוך -</b> כן פסק הרמ"א (תקו. ב.) בשם הב"י, ועי' משנה ברורה (שם סקט"ז) בשם הפמ"ג.
<b>ד"ה אצל חנוני - בין הוא נכרי בין ישראל וכו' -</b> עי' בדברינו בגמ' ד"ה הולך אדם, אות א'.
<b>ד"ה שלא יזכיר - פי' רש"י וכו' וקשה וכו' -</b> האם תוס' מקשים על פירוש רש"י בסכום מדה או על פירושו בסכום מקח, תליא בפירושי המפרשים בשיטת תוס' גופם מהו "שלא יזכיר סכום מקח" - עי' בדברינו בסמוך. וראה עוד קרבן נתנאל (אות ס').
ותוס' ב"מ עה. (סוד"ה משום מנין) הוסיפו להקשות לגירסת רש"י, דלא נמצא לפירושו 'איסור מנין' במשנה או בברייתא, ומנין לשמואל דהתם איסור מנין, דאמר בני חבורה המקפידין עוברין משום מדה ומשקל ומנין. ובישוב פי' רש"י יעוי' מגיני שלמה, תולדות יעקב, ושמחת יו"ט.
<b>לכן נ"ל כר"ח וכו' אבל ר"ש אומר ובלבד שלא יזכיר סכום מקח שלא יאמר לו תן לי אגוזים בששה פשיטין וכבר נתת לי כך וא"כ אני חייב לך מכל י"ב פשיטין:</b>
<b>מהו 'סכום מקח' לפי' תוס', ומה בין זה למקח גופיה:</b>
כעין דברי תוס' איתא נמי ברי"ף וז"ל "פירוש סכום מקח כגון שיש עליו כסף, לא יאמר לו תן לי בכסף ויש לך עלי כסף אחד הרי יש לך בידי שני כספים". ותמוה דמשמע דוקא <b>סכום</b> מקח אסור, וכי מקח עצמו מי שרי, ובהדיא שנינו (לעיל כז:) דאין פוסקין דמים על הבהמה. וכעי"ז תמה הר"ן, עי' שדחק לפרש דברי הרי"ף.
ומהרש"א, וכן מהרש"ל (בחידושיו וביש"ש) מבארים ששיטת תוס' כשיטת המרדכי (סי' תרפ"ו) בשם ראבי"ה, והגהות אשר"י (סי' י"ד) בשם או"ז דמותר לומר לחנוני תן לי בכך וכך, דאין בכלל איסור מקח פסיקת דמים בדבר הידוע שיעורו, והא דאמרינן לעיל "אין פוסקין דמים על הבהמה" היינו בדבר שאין ידוע שיעור ממכרו, וכן הא דאסרו 'סכום מקח' היינו לעשות חשבון סך הכל כך וכך.
ברם בתוס' ב"מ עה. (ד"ה משום מנין), וכן בתוס' שבת קמט. (ד"ה בני חבורה) איתא לפירוש הר"ח, ד'סכום מקח' היינו שלא יאמר כבר נתת לי כך וכך ועתה תן לי עוד כך וכך אגוזים להשלים לסכום דינר, אבל פסיקת דמים בהדיא פשיטא שלא הותרה בשום אופן. וכעי"ז דחק הר"ן לפרש בלשון הרי"ף. ומהר"ם כתב להגיה כך גם בדברי תוס' דילן. וראה מש"כ פני יהושע בביאור תוס'. וע"ע ט"ז (שכג. ב.).
והנה תוס' הקשו לפי' רש"י דפשיטא דאסור, ומהר"ם נקט דמקשים פשיטא דאסור 'סכום מקח', ומתוך כך הוכרח להגיה בתוס' דאל"כ תיקשי נמי לפירוש תוס'. אמנם מהרש"א כתב דתוס' הקשו על רש"י פשיטא דאסור 'סכום מדה', אבל 'סכום מקח' כפי' רש"י לאו פשיטא הוא דאסור, דאדרבה לפי' מהרש"א אכן שרי סכום מקח כה"ג לדעת תוס', עי' בדבריו. ובגליון על הדף גם נקט כמהרש"א, אך פירש דתוס' מקשים לרש"י פשיטא לפי שיטתו דאסור, אבל לפירוש תוס' אכן אין זה פשיטא. וראה עוד מש"כ חי' הצל"ח, ושמחת יו"ט.
ולענין הלכה - השו"ע והרמ"א (שכג. ד.) נחלקו כמאן מהשיטות הנ"ל יש לפסוק, ועי' משנה ברורה (סק"כ).
<h2>פרק רביעי - המביא</h2>
<h4>מתני'</h4>
<b>המביא כדי יין ממקום למקום לא יביאם בסל ובקופה אבל מביא הוא על כתפו או לפניו:</b>
<b>א] האם יש חילוק בדין זה בין שבת ויו"ט:</b>
<b>א.</b> תוס' כאן וכן בשבת (ריש קכז.) הקשו מאי שנא מדאמרינן בשבת ריש מפנין דמותר לפנות ד' וה' קופות, ותירצו דהתם לענין שבת הקילו כיון שאינו יכול להוציא לחוץ ואין רואין אותו, משא"כ הכא דמיירי ביו"ט שיכול להוציאו לחוץ ורואין אותו לפיכך אסרו. ונמצא לפי"ז דבשבת שא"א להוציא לחוץ התירו בתוך הבית מזוית לזוית אפילו טובא, אבל ביו"ט כיון שאפשר להוציא לחוץ אסרו גם בבית, וא"כ הא דקתני "לא יביאם בסל וקופה" היינו בין בבית ובין בחוץ.
אולם מפי' רש"י שכתב דלא יביאם ממקום למקום "בתוך התחום או ע"י ערוב", דקדק התוס' יו"ט עפ"י הב"י דמשמע הא במקום שאין רואין כגון מזוית לזוית באותו בית מביא כמה שרוצה. וכן פסק הרמ"א (תקי. ח.). ועי' שער הציון (אות ל'). וע"ע שמחת יו"ט על רש"י ועל תוס'.
<b>ב.</b> הקשו חי' הצל"ח והפני יהושע בין לתוס' לענין שבת ובין לרש"י אף ביו"ט, הלא קי"ל (לעיל ט.) כל מקום שאסרו חכמים מפני מראית העין אפילו בחדרי חדרים אסור. אמנם תוס' הרא"ש (שבת קכז.) תירץ דלא דמי, דהכא אפילו יראו אותו בביתו נושא הקופה לא מיחזי כעובדא דחול. וראה עוד חי' חת"ס, וראש יוסף.
<b>ג.</b> הרשב"א [בפי' שני] תירץ קושית תוס' באופן אחר: דבסוגיא דשבת מיירי דאי אפשר להמתין עד שיפנה מעט מעט, והכא נמי אם אי אפשר לשנות מותר בלא שינוי כדאמרינן בברייתא בגמ'. ולפי תירוץ זה אין חילוק בין שבת ויו"ט. וכן דקדק הב"י (שכג. ה.) מדברי הר"ן ששבת ויו"ט שוין לענין זה. וכן פסקו הטור והשו"ע (שם) דאף בשבת אסור ברה"י כשאפשר להביא בשינוי. וראה בהרחבה בראש יוסף בביאור השיטות.
<b>ב] כמה אסור בסל וקופה, וכמה שרי על כתפו ולפניו:</b>
<b>א.</b> לשון השו"ע (תקי. ח.) "לא יביאם בסל וקופה לתת לתוכו ארבעה או חמשה כדים", והנה ברש"י איתא "לתת שלש וארבע בתוך קופה", והמשנה ברורה (סקכ"ח) כתב שמדברי הרשב"א בעבודת הקדש משמע דאפילו שני כדים אסור להביא בסל וקופה דהוי עובדא דחול, ואפשר שגם השו"ע סבר הכי אלא דנקט דבר ההוה. ועי' שער הציון (אות כ"ט).
<b>ב.</b> ברש"י איתא דעל כתפו שרי 'אחת או שתים', וכן הוא לשון השו"ע (שם). והשטמ"ק כתב דמותר להביא כד אחד בלבד ולא יותר. אמנם התוס' יו"ט נקט דלאו במנין תליא מילתא אלא בשינוי, ולעולם האיסור הוא בסל וקופה כדרך חול וההיתר בכתיפו בשינוי.
<b>וכן המוליך את התבן לא יפשיל את הקופה לאחוריו:</b>
<b>לאיזה צורך מוליך התבן:</b>
פירש רש"י דמוליך להסק או לבהמה. והנה מיירי הכא בהוצאת רשויות וצ"ע איך הותר עבור בהמה. ותירצו הרשב"א וחי' הרא"ה דאתיא כר' עקיבא (לעיל כא.) דאפילו נפש בהמה משמע, וכן איתא בירושלמי. ועוד פירש הרשב"א דהכא מוליך את התבן רק להסקה תחת תבשילו.
מיהו השטמ"ק כתב בשם הריטב"א דכיון שבגמ' לא אוקמוה כר' עקיבא משמע דאליבא דר"י הגלילי נמי שרי, כיון שמיוחד התבן ומוכן לבהמה. וצ"ע דזו סברא בדין מוקצה, ואנן קיימינן באיסור הוצאת רשויות דאורייתא. וראה מש"כ בזה בהערת המהדיר (9) לרשב"א.
<b>המוליך את התבן לא יפשיל את הקופה לאחוריו אבל מביאה הוא בידו:</b>
<b>פשר שינויי הלשון מכדי יין דלעיל:</b>
<b>א.</b> כתב השטמ"ק דהכא גבי תבן נקט 'מוליך' לפי שהוא מוציא התבן מביתו להוליך למקום הבהמות, דאין אדם עושה ביתו רפת של בקר, אבל לעיל גבי יין שהוא מביאו לביתו נקט 'המביא'. [ביאור זה אינו למפרשים שהבאנו בדיבור דלעיל שמוליך התבן להסקה ולא עבור בהמתו].
<b>ב.</b> התוס' יו"ט תמה הלא לעיל גבי כדי יין קתני דמביאם 'לפניו', והיינו נמי בידו כדפי' רש"י, ומאי שנא הכא גבי תבן שהוצרך לפרש בהדיא 'בידו'.
וביאר מלאכת שלמה דלגבי כדי יין הדרך לטעון הכד חבוקה בחיקו, משא"כ גבי תבן אין דרך לטעון בחיקו כדי שלא יטנף לכך לא קתני 'לפניו'.
תפארת ישראל (יכין אות ה') פירש דגבי כדי יין שהם כלים רבים נקט 'לפניו', מפני שצריך לכפוף ידיו לפניו, משא"כ הכא גבי תבן מיירי בקופה יחידית שיכול לישאנה בידו.
התו"ח במשניות פירש בשם הפר"ח, דדרך כד להביאו בשני ידיו לפיכך נקט 'לפניו', אבל קופה אורחא להוליכה בידו אחת לפיכך נקט 'בידו'. וראה עוד שמחת יו"ט.
<b>ג.</b> התוס' יו"ט העיר אמאי לא תנא הכא נמי 'על כתיפו' כדלעיל גבי כדי יין. ופירש משום שקופת תבן מפני גודלה אי אפשר לישאנה אלא לאחוריו או לפניו. ומלאכת שלמה פירש כביאורו לעיל דכדי שלא יטנף אין דרך לשאת התבן על כתיפו.
<h4>רש"י</h4>
<b>ד"ה לא יביאם - לתת שלש וארבע, וד"ה אבל מביא - אחת או שתים -</b> עי' בדברינו במשנה ד"ה המביא כדי יין.
<b>ד"ה וכן המוליך את התבן - להסק או לבהמה -</b> עי' בדברינו במשנה ד"ה וכן המוליך.
<h4>תוס'</h4>
<b>ד"ה המביא - ותימה דאמרינן וכו' וי"ל דהתם מיירי [בשבת] שאינו יכול להוציא לחוץ וכו' והכא מיירי ביו"ט שיכול להוציאו לחוץ וכו' -</b> עי' בדברינו במשנה ד"ה המביא, אות א'.
<b>ומ"מ קשה וכו' אלמא משמע דמרבה בהלוכא עדיף וקאמר התם במס' שבת למעוטי בהלוכא עדיף -</b> עי' תוס' שבת קכז. ד"ה דכולי עלמא. וראה עוד בדברינו במתני' לעיל כה. ד"ה שחטה בשדה, אות א'.
<b>ופעמים נמי דאסור לאפושי בהלוכא אע"ג דממעט במשאוי כיון שאין משנה מדרך חול -</b> מהר"ם ומהרש"א ציינו שכן כתבו תוס' לקמן ל. ד"ה דמליא.
<h3>דף ל.</h3>
<h4>גמ'</h4>
<b>אתקין רבא במחוזא דדרו בדוחקא לדרו ברגלא וכו':</b>
<b>שינוים אלו להקל או אף להכביד:</b>
תוס' (ד"ה דדרו) נקטו והוכיחו דכל הנך שינוים הן בין להקל ובין להכביד המשאוי ובלבד שמשנה מדרך חול.
והנה כתבו תוס' שכן פירש גם רש"י גבי "דדרו באגרא לדרו באכפא", ויש לעיין דרש"י לא כתב דאפילו מכביד שרי, אלא נקט דאע"פ שאינו מיקל.
והרשב"א כתב דשיטת רש"י דכולהו להקל המשא, וצ"ע. ואולי אין כוונתו להקל בדוקא אלא ר"ל ובלבד שאינו מכביד. אמנם בדברי התוס' רי"ד משמע דמפרש שכולן להקל ממש. וכן נקט חי' המאירי.
ובדעת הרמב"ם (יו"ט ה. ב.) דקדק הים של שלמה (סי' א') דס"ל כתוס', אך מלשון הטור דייק כדעת רש"י. ועי' הערת המהדיר (15) לרשב"א.
<b>דמליא חצבא זוטא תמלי בחצבא רבה קא מפשי במשוי -</b> לפני הרשב"א היתה הגירסא "כל שכן דקא מפשי במשוי", ועי' מש"כ לבאר הך 'כל שכן'.
<b>תכסייה בנכתמא זמנין דנפיל ואתי לאתויי, תקטריה זמנין דמפסיק ואתי למקטריה:</b>
<b>גירסות הראשונים וביאורן:</b>
<b>א.</b> מהרש"א, מהר"ם, ומג"א (תקי. טז.) ציינו דתיבות "זמנין דנפיל ואתי לאתויי" ליתא בסוגיא דשבת קמח:, אלא גרסינן "נכסייה בנכתמא זימנין דמיפסק ואתי למקטריה", והיינו טעמא לפי שסברא זו שייכא גבי שבת דאיכא איסור העברת ד' אמות ברה"ר ולא גבי יו"ט.
ורש"י הכא שלא פירש בזה מידי גם נראה דלא גרס לה, וכן דקדק השטמ"ק בשם רבו מפירש"י, וכתב דאזיל רש"י לשיטתו (לעיל יב.) שמדאורייתא הותרה כל הוצאה ב'מתוך' ואפילו שלא לצורך כלל, ואף דאסרו מדרבנן לא גזרינן אטו איסור דרבנן, אך לשיטת תוס' והראשונים הסוברים דהוצאה שלא לצורך כלל אסורה מן התורה, ניחא שפיר הך גירסא. [ויש לעיין אמאי "זימנין דנפיל ואתי לאתויי" חשיב שלא לצורך כלל, הלא עושה כן להתיר הולכת החצבא]. וע"ע מג"א הנ"ל, אליה רבא שם, ושו"ת כתב סופר (סי' ס"ח).
<b>ב.</b> בחי' הרא"ה, וכן בשטמ"ק בשם נוסחי דווקני איתא הגירסא "זימנין דמתבר ואתי לאתויי", כלומר שמא ישבר ויוליך השברים שהם נולד ואסורין אפילו בטלטול כל דהו. וצריך ביאור הא הוה גזירה אטו איסור דרבנן, ואולי מוקצה שאני דחמיר כדאורייתא כמש"כ בגליון לעיל ג: בשם התוס' ישנים.
<b>ג.</b> בפירוש ר"ח גרס כלפנינו, ופירש "פעמים שיפול הכיסוי וצריכה לעמסו", ומשמע דאתינן עלה לאסור משום איסור טירחא יתירה. וכן גרס בחי' המאירי, ופירש דאי מייתי לה בידא הוה ליה טפי דרך חול, א"נ דכי מייתי לה בידה מפשה משאוי.
<b>ד.</b> חי' בן הרמב"ן גרס "זמנין דמפסיק ואתי לאתויי", ופירש "כלומר וכיון שכך לא הועיל לו כלום השינוי, וכיון שאינו מועיל לו אין משנין", עי' שפירש המשך הסוגיא לפי גירסתו, אך לפנינו איתא "זמנין דפסיק ואתי למקטריה".
<b>תנן אין מטפחין ואין מספקין ואין מרקדין:</b>
<b>א] בזמן הזה:</b>
טעם הדין איתא לקמן לו: גזירה שמא יתקן כלי שיר, וכתבו תוס' (ד"ה תנן) דלדידן שרי, דדוקא בימיהם חששו שהיו בקיאין לעשות כלי שיר, אבל אנו איננו בקיאין.
והנודע ביהודה (תניינא סי' מ"ט) העיר דלפי"ז גם בגזירה שלא לשוט שמא יעשה חבית של שייטין (לקמן לו:) לכאורה שרי האידנא שאין אנו בקיאין לעשות חבית של שייטין. ובחי' מנחת שלמה (לו:) כתב דיתכן שהיתר תוס' האידנא הוא רק בצירוף דהוה צורך מצוה. ובהערה שם ציינו לים של שלמה (פ"ה דביצה סוס"י ו').
ובשו"ת הרא"ש (סי' קכ"ה) נקט עפ"י דברי תוס' להתיר האידנא לקדש אשה בשבת, דטעם האיסור איתא לקמן לז. שמא יכתוב, והיום אין החתן כותב בעצמו דאין בקיאין בכתיבה.
וכתב הב"י (שלט. ג.) דאע"ג דלעיל ה. אמרינן דאף שנתבטל טעם הגזירה לא נתבטלה הגזירה, התוס' מדמו ליה למשקין מגולין דשרו האידנא כיון שאין נחשים מצויין [כמש"כ תוס' לעיל ו. ד"ה והאידנא, ותוס' ע"ז לה. ד"ה חדא]. וראה עוד חי' מנחת שלמה כאן.
מיהו כתב הב"י דשאר הפוסקים סתמו דבריהם ולא חילקו בכך, וא"כ אסור אף האידנא, וכן פסקו הטור ושו"ע שם.
<b>ב] לספק כלאחר יד:</b>
כתב הרמב"ם (שבת כג. ה.) דלספק כלאחר יד מותר, וכתב הכס"מ שם, וכן בב"י (שלט. ג.) דמקורו מירושלמי דמכילתין (פ"ה ה"ב), עי' בדבריו. ועי' ביאור הלכה (שם ד"ה ולספק כלאחר יד).
<b>ג] להכות באצבע צרדה:</b>
הרמב"ם (שבת כג. ד.) כתב שאפילו להכות באצבע על הקרקע או על הלוח או אחת כנגד אחת כעין המשוררים אסור. והב"י (שלט. ג.) כתב בשם תרומת הדשן להתיר בגודל ואמה שבאצבעותיו, מדתנן ביומא יט: "ביקש להתנמנם פרחי כהונה מכין לפניו באצבע צרדה". והקשה הב"י איך סמך על דיוק כזה להתיר מה שאסר הרמב"ם בהדיא, ושאני התם די"ל אין שבות במקדש. ומרכבת המשנה תמה עליו הלא לשכת כהן גדול פתוחה לחול ואינה מקדש. ומג"א (שלט. ב.) כתב טעם אחר דביומא שרי לפי שהיו מכין להקיצו ולא הוי קול של שיר.
ולהלכה - השו"ע (שלט. ג.) פסק לאסור כדרך המשוררים, ועי' משנה ברורה (סק"ט), וביאור הלכה (ד"ה או על).
<b>ד] לרקד בשמחת תורה ובנשואין:</b>
כתב המשנה ברורה (שלט. ח.) בשם הפוסקים, שביום שמחת תורה מותר לרקוד משום כבוד התורה, אבל בשאר שמחה של מצוה כגון בנשואין אסור. והגרשז"א בשלחן שלמה (תקכד. ג.) כתב דמה שהולכים במעגל ולא עושים תנועות מיוחדות לריקוד, אין זה ריקוד האסור. וע"ע ארחות שבת (פכ"א הע' מ"ט).
<b>ה] היאך בנות ישראל יוצאות וחולות בכרמים ביוהכ"פ:</b>
השמחת יו"ט תמה דאיתא בשלהי תענית דביום הכפורים בנות ישראל יוצאות וחולות בכרמים, והלא אסרו לרקד בשבת ויו"ט, ודוחק לחלק בין מחולות לריקוד דזיל בתר טעמא שמא יתקן כלי שיר, וגם מחולות דרכן ע"י כלי שיר.
ויתכן לישב דביום הכפורים לא גזרו לפי שאימת יוהכ"פ עליהן, ודמיון לזה מצינו דלא גזרו על קריאה לאור הנר בליל יוהכ"פ דאימת יוהכ"פ עליו, וכן פסק בשו"ע (ערה. ח.), וציין ביאור הגר"א לסוגיא דשבת יג. דהתינוקות קורין לאור הנר דאימת רבן עליהן ולא יבואו להטות.
עוד יש לישב דהנה פירש רש"י בתענית שם ד'מחול' היינו במעגל, ועפ"י דברי הגרשז"א בשלחן שלמה [שהבאנו לעיל אות ד'] י"ל דכה"ג אינו בכלל הגזירה.
<b>ולטעמיך הא דאמר רבא לא ליתיב איניש וכו' -</b> צ"ב מאי קאמר 'ולטעמיך', הא באמת קשיא על מימרא דרבא אלא דעדיפא ליה להקשות על דינא דמתני' - עי' ריטב"א שבת קמח:, ובחי' רעק"א שם הניח זאת בצ"ע.
<b>לא ליתיב איניש אפומא דלחיא דלמא מגנדר ליה חפץ ואתי לאתויי -</b> בהגהות הב"ח (שבת קמא.) הגיה כפי גירסת הרמב"ם "לא לישתמש איניש", וביאור הדבר יעוי' בב"ח (שסה. מד.) בביאור דברי הטור שם.
<b>אלא הנח להם לישראל מוטב שיהיו שוגגין ואל יהיו מזידין:</b>
<b>בגדרי הדין:</b>
א. צ"ע דבסוגיין אמרינן דמוטב שיהו שוגגין, ואילו בסוגיא דשבת נה. מבואר דאיכא חיוב תוכחה אף דלא מקבלים. וכתבו תוס' שם (ד"ה ואע"ג) דהיכא דודאי לא מקבלי אמרינן מוטב שיהו שוגגין, והתם מיירי כגון דספק אם מקבלים. אולם הריטב"א שם כתב דמוטב שיהיו שוגגין אמרינן כשידוע שעושין בשוגג, והתם מיירי כשעושין במזיד.
והנה לדעת תוס' היכא שודאי לא מקבלי פטור מתוכחה, וכ"כ המאירי שם דמסייע להא גמ' דיבמות סה: דמצוה שלא לומר דבר שלא נשמע, אבל להריטב"א כל שהוא מזיד צריך להוכיח אף שודאי לא יקבלו ממנו. ועי' הגה"מ (הל' דעות פ"ו אות ג') שבפלוגתא זו נחלקו ראשונים נוספים. ויסוד מחלוקת זו לכאורה אם ענין התוכחה הוא להפריש מאיסור, וא"כ דוקא אם יש צד שישמעו לו, או שהוא ענין של מחאה על כבוד שמים. וראה בספר ברכת אברהם שהרחיב בזה.
ב. כתב הביאור הלכה (תרח. ב. ד"ה אבל) דהפורק עול לגמרי כגון מחלל שבת בפרהסיא או אוכל נבילות להכעיס, כבר יצא מכלל עמיתך ואינו מחוייב להוכיחו, אך יש לעיין לענין אוכל נבילות לתיאבון ומחלל שבת שלא בפרהסיא.
ג. בחי' חת"ס כאן הביא שו"ת תשב"ץ (ח"ב סי' מ"ז) דדוקא היכי דנכשלו רובא דעלמא אמרינן מוטב שיהו שוגגין, אבל אם איזה יחידים מקלקלים צריך למחות, דאי שתקי רבנן ילמדו מהם הרבים, ומוטב שיהו המעטים מזידין ולא יכשלו הרבים.
<b>והני מילי בדרבנן אבל בדאורייתא לא ולא היא וכו' -</b> בפי' ר"ח מבואר דאיכא נוסחא דלא גרסי זאת, והר"ן וחי' הרא"ה אמנם גרסי בסוגיין אך לא גרסי בשבת קמח:, וכתבו דזה מן הסוגיות המתחלפות. וכן מבואר בתוס' רי"ד שבת שם. ועי' חי' חת"ס כאן.
וראה עוד קושית מצפה איתן כאן.
<b>ולא היא לא שנא בדאורייתא ולא שנא בדרבנן וכו' דהא תוספת יוה"כ דאורייתא הוא ואכלי ושתו עד שחשכה ולא אמרינן להו ולא מידי:</b>
<b>אימתי מוחים ואימתי אין מוחים במצוה דאורייתא:</b>
א. כתבו הרא"ש (סי' ב') והר"ן בשם בעל העיטור, וכ"כ הרשב"א והמאירי דמוטב שיהו שוגגין אמרינן אף בדאורייתא רק במידי דאתי מדרשא כגון תוספת יוהכ"פ, אך במידי דכתיבא באורייתא בהדיא מחינן בהו וענשינן להו עד דפרשי. וכעי"ז כתב הריטב"א (מכות כ:). וכן פסק הרמ"א (תרח. ב.), וביאר המשנה ברורה (סק"ו) דבדבר שאינו מפורש יכולין לתלות שהם שוגגין ומוטעין, ומה שלא ישמעו לנו מחמת דקיל להו הדבר, אבל בדבר המפורש בתורה בודאי הם מזידין. וע"ע חי' הצל"ח, ובהערת המהדיר לרשב"א (31).
וביאור הלכה שם (ד"ה אבל) הקשה הלא בסוגיא דשבת עברו על דבר המפורש בתורה ואפילו הכי מבואר שאם ודאי אין שומעין א"צ להוכיחן, וכתב דהיינו לענין שאין נענשין עלה, אבל לקיום מצות עשה דתוכחה חייב בכל גווני, עי' בדבריו. ועי' ברכי יוסף (סי' תר"ח).
ב. גדר דבר שאינו מפורש בתורה - מבואר בפני יהושע (סוכה ב: ד"ה בגמ' וכי) דהיינו אפילו מצוה שעיקרה מן התורה אלא שפירושה מדברי סופרים. אולם הערוך לנר (שם ד"ה שם וכי) כתב שמצוה כזו חשיבא כמפורשת בתורה, ורק כגון תוספת יוהכ"פ שעיקרה נלמד מדרשא חשיבא כאינה מפורשת בתורה. (הערת 'דרשו' למשנ"ב שם).
ג. בהגהות רעק"א בשו"ע שם נסתפק האם בחצי שיעור גם אמרינן מוטב שיהו שוגגין, דלכאורה מיקרי אינו מפורש בתורה כדמשמע בתוס' שבועות כג: ד"ה דמוקי לה.
ד. בביאור הלכה שם (ד"ה מוחין בידם( הביא שהברכי יוסף נקט שבדבר המפורש בתורה צריכין למחות רק כשידינו תקיפה להפרישן, אך מדברי הסמ"ק המובא במג"א משמע דבכל גווני חייב מצד המצות עשה דתוכחה.
וראה עוד שפ"א ושבת של מי בסוגיא דשבת שם, וקובץ שיעורים כאן (סו-סח).
<b>דהא תוספת יום הכפורים דאורייתא הוא:</b>
<b>קובץ בעניני תוספת שבת ויוהכ"פ:</b>
<b>א] האם תוספת שבת מדאורייתא:</b>
בר"ה ט. יליף ר"ע דין מוסיפין מחול על הקדש מקרא "בחריש ובקציר תשבות", ור' ישמעאל יליף מיוהכ"פ דכתיב "בתשעה בחדש בערב", וכתבו תוס' שם (ד"ה ור' עקיבא) דאף לר"ע דיליף מיוהכ"פ הוי תוספת שבת מדאורייתא כדמשמע בסוגיין, עי' בדבריהם. וכן דעת הרא"ש (פ"ח דיומא סי' ח'), תלמידי רבינו יונה (יח: בדפי הרי"ף בברכות), והרמב"ן בתורת האדם (ענין אבלות ישנה).
אבל הרמב"ם (שביתת עשור א. ו.) נקט דין תוספת רק לענין עינוי יוהכ"פ, ומדברי המגיד משנה (שם א. ו.) משמע דגם להרמב"ם איכא מיהא מצוה מדרבנן להוסיף מחול על הקדש, וכ"כ ביאור הלכה (רסא. ב. ד"ה י"א) בשם הראנ"ח והגר"א, אך דעת הכס"מ (שם ה. ג.) שלהרמב"ם אף מדרבנן ליכא מצוה. ועי' מנחת חינוך (מצוה שכ"ג), ומשך חכמה (פר' אמור ד"ה וקראתם).
<b>ב] שיעור תוספת זו:</b>
תוס' כאן (ד"ה דהא) הוכיחו מהכא דיש שיעור לתוספת יוהכ"פ, דהא ודאי לא היו אוכלים עד חשיכה ממש, אך לא הוברר שיעור תוספת זו, ולכן יש ליזהר להפסיק מבעוד יום. וכן הוכיח הרא"ש פרק בתרא דיומא (סי' ח'), ומסיק דצריך לפרוש קודם בין השמשות מעט, וכן פסקו הטור ושו"ע (תרח. ב.).
והר"ן בסוגיין כתב דנראה שצריך להוסיף חוץ מן הזמן שנזהר בו בלאו הכי מן הספק, דהא למ"ד ספיקא דאורייתא מן התורה לחומרא, הזמן שהוא מסופק בלאו הכי מדאורייתא חייב לפרוש. ועי' קושית שער המלך (טומאת מת פ"ט ד"ה כתב הרב מקור ברוך), ובהרחבה בקהלות יעקב כאן (סי' כ"ב), וראה עוד שו"ת בנין שלמה (סי' י"ח), וחידושי בתרא (אות קלה-קלו).
ולהלכה כתב המשנה ברורה (רסא. כב.) דשיעור התוספת עם בין השמשות יחד עולה כמעט חצי שעה. וכן איתא בתוס' ר"פ כאן בשם הר"י, ובשטמ"ק כאן, והוכיח תוס' ר"פ מדקתני בערבי פסחים "סמוך למנחה" והיינו חצי שעה. ועי' ארחות שבת (פכ"ז ס"ג, ובהערות יב-יד).
<b>ג] האם חלה מאליה:</b>
נחלקו הפוסקים אם תוספת שבת חלה מאליה, או שהאדם מצווה לקבל עליו תוספת שבת, ולהלכה נקטינן עיקר שחלה מאליה אפילו לא קיבלה האדם על עצמו - עי' ארחות שבת (פכ"ז הע' ה').
מיהו לכו"ע יכול אדם להוסיף על עצמו ולקבל שבת אף קודם זמן תוספת שבת, אך מפלג המנחה ולמעלה ולא קודם לכן - כן כתב הרמ"א (רסא. ב.). והאם תוספת זו היא מדאורייתא - עי' ביאור הלכה שם (ד"ה מפלג), ועי' ארחות שבת (פכ"ז הע' כ').
<b>ד] חיוב נשים בתוספת זו:</b>
הראש יוסף בשבת ר"פ במה אשה (נז.) הביא פלוגתא הנ"ל (אות א') אם תוספת שבת הוי דאורייתא, ונסתפק למ"ד דהוי דאורייתא האם נשים פטורות כדין מ"ע שהזמן גרמא. ובפמ"ג (במשב"ז תרח. א.) כתב בפשיטות דליכא פטור של זמן גרמא, דהא מחוייבות בעשה דשבת מהיקשא דזכור ושמור, לכך מחוייבות גם בתוספת שבת.
והנה גבי תוספת יוהכ"פ דהכא ודאי הוה דאורייתא וחזינן הכא דנשים מצוות בתוספת זו, ואכן הקשה הפני יהושע כאן הא הוי מ"ע שהזמן גרמא. ובהג"ה על דבריו, וכן בצל"ח שם תמהו עליו הלא בהדיא ילפינן בסוכה כח: דדרשינן קרא לחייב נשים בתוספת יוהכ"פ. והמנחת חינוך (שיג. טז.) הקשה דאדרבה כיון דיש ריבוי מיוחד לחיוב נשים בתוספת דיוהכ"פ, ש"מ דגבי שבת ויו"ט פטורין.
<b>ה] האם תוספת שבת אוסרת רק במלאכות, או שגם מחייבתו בשאר מצות היום:</b>
נחלקו בזה הראשונים והפוסקים - עי' בהרחבה בארחות שבת (פכ"ז הע' כ"ז). ולענין עשיית איסורי דרבנן אחר קבלת שבת - עי"ש סעיף ט' ובהערות.
<b>ו] תוספת שבת במקצת מלאכות:</b>
בעמק ברכה (תוספת שבת ויו"ט) נסתפק האם שייך לקבל שביתה רק ממקצת מלאכות, או דהקבלה צריכה להיות בעיקר קדושת השבת ולא שייך קבלה במקצת מלאכות, עי' בדבריו.
<b>הכא בארזי ואשוחי עסקינן דמוקצה מחמת חסרון כיס ואפילו רבי שמעון מודה:</b>
<b>קובץ בענין מוקצה דחסרון כיס, ובדעת ר' שמעון:</b>
<b>א] טלטול מוקצה דחסרון כיס לצורך גופו ומקומו:</b>
מדברי תוס' שבת קכג: (ד"ה וסכינא) מוכח דמוקצה דחסרון כיס אסור לטלטלו אף לצורך גופו. והב"י (שח. א.) הביא כן משו"ת הרא"ש (כב. ח.), וכתב שכן נראה גם מדברי הרמב"ם והטור. וכן משמע מלשון הר"ח (שבת קכג.) וז"ל "דכיון דקפיד עליה מכין עליה מקום, וגמר בדעתו שלא לטלטלן מאותו מקום, לפיכך אסור לטלטלן מן המקום המוכן להם".
ובגליון רעק"א בשו"ע (סוס"י רס"ו) הביא דעת הנזירות שמשון שמחלק דמוקצה מחמת חסרון כיס אסור רק לצורך גופו אך שרי לצורך מקומו, דכיון שהקפידא היא שלא לעשות בו מלאכה שלא יתקלקל ויפגם, הרי שמקפיד רק שלא להשתמש בגופו ואינו מקפיד מלטלטלו ממקומו, אך רעק"א נקט דכל שאסור לצורך גופו אסור נמי לצורך מקומו. [ובסברא זו נחלקו כבר הרשב"א (שבת קנד: ד"ה והא מבטל) עם בעל המאור שם]. ומלשון הר"ח הנ"ל מוכח טפי, דקפידת האדם היא שגומר בדעתו לקבוע למוקצה מקום שלא לטלטלו כלל משם, וראה כעי"ז בשער הציון (שי. יט.) בשם הבית מאיר.
ודעת המרדכי (שבת סי' שט"ו) יחידאה, דמוקצה דחסרון כיס לא מיבעי דמותר לטלטלו לצורך מקומו אלא דשרי אף לצורך גופו, [הביאו הדרכי משה ריש סי' ש"ח], ועי' דרישה שם (סק"א).
<b>ב] מוקצה דחסרון כיס שנשבר בשבת ויו"ט האם מותר לר' שמעון:</b>
מדברי תוס' לעיל ב: (ד"ה אין) מבואר דקורות המוקצין לבנין דהוו חסרון כיס, אף שביקע מהן עצים ביו"ט מודה ר"ש דאסור, וכן מוכח מדברי הטור שפסק הכי להלכה (תקא. א.), עי"ש בב"י וב"ח. אולם חי' רעק"א לעיל שם נקט דר' שמעון סבר דכה"ג אזיל חסרון כיס שלהן, וכיון דלית ליה מיגו דאיתקצאי שרי. והאור גדול הוכיח מארזי ואשוחי דהכא שלא כדבריו, דהא נוטלן להסקה ומבטל הקצאתן לבנין. וראה בדברינו על תוס' הנ"ל.
<b>ג] מוקצה דחסרון כיס באוכלין לר' שמעון:</b>
הנה לר' יהודה כיון דמוקצה לאוצר ולסחורה איכא באוכלין כל שכן דחסרון כיס, אולם לדעת ר' שמעון דהכי הלכתא, דייק האור שמח (כה. ט.) מלשון הרמב"ם דאין מוקצה דחסרון כיס באוכלין, דכיון שאם לא יהא לו מה לאכול יאכל אוכלין הללו דכל אשר לאדם יתן בעד נפשו, הלכך לא הוי טפי ממוקצה לסחורה ואוצר דפליג בהא ר' שמעון. וכן מוכח בשבת יט: דנחלקו ר"י ור"ש בתמרי דעיסקא, וקי"ל כר' שמעון דשרו, והלא מודה ר"ש בחסרון כיס ש"מ דלא נעשים חסרון כיס.
וכן פסק השו"ע (שי. ב.) דאין שום אוכל תלוש הראוי לאכילה מוקצה לשבת, וביאר המשנה ברורה (סק"ד) בשם תוספת שבת, דאע"ג שעומדים לסחורה דעתו עליהם לאכול מהם כשירצה. אמנם החיי אדם (סו. ב.) נקט טעם אחר, דגזירת נחמיה לא רצו לגזור על אוכלין ומשקין וכתבי הקדש שהם לצורך שבת, וראה מש"כ לבאר בזה בספר משנת השבת (עמ' רי"ט).
ולענין ספרים העומדים לסחורה - עי' ארחות שבת (פי"ט סק"ז, ובהע' קל"ח).
<b>ד] האם מוקצה דחסרון כיס הוא רק בכלי שמלאכתו לאיסור:</b>
ראה בספרנו 'איזהו מקומן' למסכת שבת (פא. ד"ה אם לאו כהכרע) שביארנו שיטת רש"י דאין מוקצה דחסרון כיס אלא בדבר המיוחד למלאכת איסור, וכן נקט בשו"ע הגר"ז (שח. ד.), וראה בארחות שבת (פי"ט בהקדמה למוקצה מחמת ח"כ), והרחבה בדברי הפוסקים בספר משנת השבת (עמ' רי"ז).
<b>ה] מוקצה מחמת חסרון כיס בכלי של נכרי:</b>
הפמ"ג (בפתיחה להל' יו"ט ח"ב פ"א) נסתפק אם במוקצה התלוי במחשבה כגון חסרון כיס, מהני מחשבת נכרי כלפי ישראל, ומצדד דשרי דאין הכן בשל נכרי. ועי' חזו"א (מד. ח.) שכתב כעי"ז לגבי נסרים של אומן השייכים לגוי שאין מחשבת נכרי עושה מוקצה. אמנם יעוי' בספר ארחות שבת (פי"ט הע' תקצ"ז) שנקט דיש להבחין בין סוגים שונים של מוקצה מחמת חסרון כיס.
<b>איכא דמתני לה אסיפא וכו':</b>
הרע"ב במשניות פירש משנתינו כלישנא קמא, אך הרי"ף והרמב"ם בפי' המשנה פירשוה כלישנא בתרא. ועי' רש"ש.
וכתבו חי' הצל"ח והקרבן נתנאל (אות ג') דנפק"מ בין הנך תרי לישני, אי סתם לן תנא ביו"ט כר' יהודה או כר' שמעון וממילא כמאן הלכה. ובענין זה האריך הרא"ש סוף מכילתין, ועי' טור (תקיח. ז.), וב"י וב"ח ודרישה שם, וט"ז סק"ה.
<b>זאת אומרת אין מתחילין באוצר תחלה -</b> בחי' מנחת שלמה נסתפק כמה הוא שיעור זמן דעשוי ל'אוצר', וכי הלוקח בגדי חורף ומטמינם כל ימי הקיץ יהא אסור להוציאם בקיץ ללובשם משום מוקצה דאוצר, וכן כלים המיוחדים לפסח האם אסור להשתמש בהן כל השנה, גם צ"ע מאי שנא מחיטין שזרען בקרקע ועדיין לא השרישו וביצים שתחת התרנגולת (שבת מה.) דקי"ל שמותר לטלטלן.
<b>אימא רישא מתחילין בערמת התבן וכו' התם בתבנא סריא:</b>
<b>סתירת סוגיות לענין 'תבנא סריא':</b>
פירש רש"י ד'תבנא סריא' היינו נרקב ומסריח שאין ראוי למאכל בהמה. וכן איתא בשבת קנ: דתבנא סריא לא חזי לבהמה. וצ"ע דבשבת קנה: איתא דמפרכין תבן ואספסתא לפני בהמה, ומוקי לה בתבנא סריא אלמא חזי לבהמה. ותירצו הראשונים (רש"י שבת קנה:, תוס' שם קנ: ד"ה בתיבנא, תוס' ב"ב יט: ד"ה בתיבנא, רמב"ן שבת קנה., רשב"א כאן) דהתם מיירי דלא סרוח כ"כ ועדיין חזי לבהמה. וראה ברמב"ן שבת שם שתירץ באופן נוסף.
ובחי' הרא"ה כאן [עפ"י הראשון לציון] פירש דתיבנא סריא לעולם ראוי לבהמה, אלא דכיון דסריא אינה משתמרת ושוב אין עושין אותה אוצר. ועי' ראשון לציון שכתב לישב באופן נוסף לפי דברי הרמב"ם.
<b>הא חזי לטינא, דאית ביה קוצים:</b>
הרמב"ם (יו"ט ב. יא.) הזכיר רק התנאי שהיה התבן מעורב בקוצים, ולא הזכיר שהיה תבן סרוח. וכתב שער הציון (תקיח. נח.) דטעמו משום דממילא אם יש בו קוצים לא חזי לבהמה. אך טעם שאר הפוסקים שהצריכו שני התנאים, ביאר שער הציון בשם חמד משה משום שיש הרבה חיות שאין הקוצים מזיקין להם. ובהערות הגריש"א ביאר דכיון שאפשר לברור הקוצים מן התבן לא מהני טעם עירוב קוצים לבדו, רק בתיבנא סריא שכבר אינו עומד לאכילת בהמה אין דרך לברור קוצים לעשיית טיט, ולכן מעתה עומד התבן להסקה בלבד. וע"ע ראשון לציון.
<h4>רש"י</h4>
<b>ד"ה ומתחילין בערמת התבן - להסק ואע"פ שלא זמנה מבע"י ולא היה רגיל להסיק ממנה -</b> עי' תמיהת חי' רעק"א במשניות, ועי' שפ"א, תפארת ישראל (בועז אות א'), אור גדול במשניות, והגהות תפארת ירושלים.
<b>ד"ה אבל לא בעצים שבמוקצה - רחבה שאחורי הבתים קרויה מוקצה וכו' -</b> כלומר שלא הקצה העצים ממש בהקצאה דא"כ אסור אף לר' שמעון ובגמ' אמרינן מני ר' יהודה היא, אלא שהניחם ברחבה הקרויה מוקצה דחשיב מוקצה רק לר' יהודה - תולדות יעקב.
<b>ד"ה דדרו בדוחקא - כגון חבית או שק מלא פירות -</b> עי' תוס' ד"ה זמנין, ובדברינו שם.
<b>ד"ה דדרו באגרא - ואע"פ שאינו להקל מ"מ שנוי הוא ואינו מרבה טורח בשנויו -</b> עי' בדברינו בגמ' ד"ה אתקין רבא.
<b>ד"ה ואם א"א לשנות - שאין לו סודר לכסותו -</b> עי' פורת יוסף.
<b>ד"ה אין מטפחין - משום שיר או משום אבל -</b> עי' בדברינו על תוס' ד"ה אין מטפחין.
<b>ד"ה מטפחין - ידיו זו לזו, וד"ה מספקין - כף על ירך -</b> כן פירש רש"י גם במתני' לקמן לו:, אך בשבת קמח: פירש ד'מטפחין' היינו על הלב, ומספקין כף אל כף. ועי' ב"ח (שלט. ב.) בישוב סתירות רש"י והטור בזה, ועי' דרישה (תקכד. א.), ורש"ש שבת קמח:
ותוס' מו"ק כז: (ד"ה טפוח) הקשו לפי' רש"י בסוגיין ד'מספקין' היינו כף על ירך, א"כ הא דכתיב בבלעם "ויספק את כפיו" (במדבר כד. י.) צריך לפרש דהיינו ב' כפים על ב' ירכים, וצ"ע.
ובפי' ר"ח כאן משמע דתרוייהו כף אל כף, אלא דסיפוק בא בחמתו, וטיפוח הוא לרצונו. והרי"ף והרא"ש לקמן לו: הביאו פירוש זה בשם הירושלמי, ותמה התוס' יו"ט שם (פ"ה מ"ב) מהיכי תיתי לחלק הכי, וכתב דזה היה קשה לרש"י, ולכן נקט לפרש בבבלי דלא כירושלמי.
ועי' מש"כ הרש"ש לקמן לו:
<b>ד"ה ואתי לאתויי - וקא מגנדר חצבייהו ומייתי להו לא גרסינן -</b> הטעם דלא גרסינן משום דאי מייתי להו עברי על איסור דאורייתא גמור ומפרישין אותן. ובישוב גירסא זו - יעוי' חי' הרא"ה, בן הרמב"ן, ושטמ"ק.
<b>ד"ה ואכלי ושתו עד שחשכה - ולא גרסינן משחשכה -</b> עי' קרבן נתנאל (אות ב').
<h4>תוס'</h4>
<b>ד"ה דדרו ברגלא - וקשה דבסוף פ' האומנין משמע דמשאוי כבד נושאין בקל ברגלא מבאגרא, אלא נראה וכו' -</b> עי' תוס' שבת קמח. (ד"ה אתקין) שהוסיפו להקשות לפי' רש"י, והרחיבו לפרש כעין פירושם דהכא, ועי' מהרש"א וקרני ראם שם. ובישוב פירש"י יעוי' מגיני שלמה כאן, ושמחת יו"ט.
<b>וכן נמי פי' הקונטרס גבי דדרו באגרא לדרו באכפא ואפילו נמי אין להקל מ"מ שנוי הוא -</b> תוס' רי"ד פירש דהא נמי להקל הוא, וגרס "דדרו באגדא נידרו אכתפא", ופירש ד'אגדא' הוא מוט הנושא בכתפים שהוא יותר נוח, וכן הוא פירוש הערוך (ערך גד, ב').
<b>ד"ה דמליא בחצבא - וא"ת מאי פריך וכו' והא אמרינן לעיל דאפושי בהלוכא שפיר דמי כשיעשה דרך שנוי וי"ל וכו' -</b> עי' תוס' שבת קכז. (ד"ה דכולי עלמא) שתירצו באופן אחר.
<b>ד"ה זמנין - וא"ת והא אמר נפרוס סודרא עלויה ולא חיישינן לידי סחיטה -</b> רש"י (ד"ה דדרו בדוחקא) פירש דהתם מיירי בחבית או שק מלא פירות, וכן פי' רש"י בשבת קמח: (ד"ה ואתי) דהתם בדבר יבש מיירי. [והב"ח הגיה שם ברש"י "ביין ושמן קמיירי", והיינו כפירוש שני דתוס' כאן, וצ"ע הלא גם ברש"י כאן מפורש דבדבר יבש מיירי].וכן נקטו הרשב"א כאן (בפי' א'), וחי' הרא"ה (בפי' ב'), וחי' בן הרמב"ן דבפירות יבשים מיירי לעיל.
ובהשגות הראב"ד על בעל המאור תירץ דלעיל שנושאין שני בני אדם מדכרי אהדדי ולא חיישינן לסחיטה, משא"כ הכא שהאשה נושאת לבדה. [זה אינו לפירוש הרמב"ם שהביא הגר"א, וכן לפירוש הערוך, דלדבריהם הכל מיירי לעיל בנושא אדם אחד].
<b>התם מיירי ביין דסחיטה שלו אסורה משום דש וא"כ כי נפיל לארעא הולך לאיבוד ולא חיישינן לסחיטה -</b> צ"ב ניחוש שמא יסחוט לתוך החבית, ואולי כיון דמיירי בסודרא מלוכלך [דהא אמר שבמים מלבנו] אין חשש שיסחוט לתוכו.
מיהו תוס' ר"פ ובעל המאור שנקטו כהך חילוק לא פירשו משום דש, אלא כתבו בפשיטות דגבי יין לא חיישינן שיסחוט כיון שאין מתלבן בזה. אך תוס' נראה דאזלי כשיטתם בשבת (ריש קיא:) דגם ביין מתלבן קצת, ואסור לסחוט רק מדרבנן, ולכן לא חשו לזה.
וטעם הסוברים שאין בזה דישה, נראה כסברת רש"י שבת קמה. (ד"ה פטור) שאין דישה דאורייתא במשקה שלא גדל בתוכו. ותוס' שם (ד"ה כבשים) פליגי לשיטתם דבסחיטת בגד מיין איכא דישה דאורייתא. ושיטה להר"ן (שבת קיא.) נקט טעם אחר דאין בזה דישה, דמפרק תולדה דדש לא שייך אלא בגידולי קרקע, ומבואר מדבריו דאף שהדבר הנסחט הוי גידולי קרקע, אזלינן בתר עיקר החפצא המקיפו.
<b>ד"ה אין מטפחין - פ"ה משום שיר או משום אבל ולא נהירא דתיפו"ל דאסור משום צער -</b> רש"י לקמן לו: אכן פירש דבין מספקין ובין מטפחין הוא לשמחה, אך מאידך רש"י בשבת קמח: פירש דתרוייהו לאבל. וע"ע רשב"א, מרומי שדה, ושמחת יו"ט כאן, ומגיני שלמה בשבת שם.
<b>ד"ה תנן - פרש"י שמא יתקן כלי שיר ומיהו לדידן שרי וכו' -</b> עי' בדברינו בגמ' ד"ה תנן אין מטפחין, אות א'.
<b>ד"ה דהא תוספת - משמע דיש שיעור לתוספת יוה"כ מדהצריך להפסיק מבעו"י דהא ודאי לא היו אוכלים ממש עד חשכה -</b> הר"ן דחה ראיה זו, דכיון שתוספת מחול על הקדש הוי דאורייתא, צריך להוסיף איזה זמן חוץ מן הזמן שנזהר בו בלאו הכי מן הספק, שאל"כ לא היה צריך להזהיר על התוספת [למ"ד ספיקא דאורייתא מן התורה לחומרא].
וראה עוד מש"כ חי' הרא"ה ובן הרמב"ן.
<b>ובפי' התוספת לא הוברר השיעור וכו' -</b> תוס' ר"פ, תוס' חכמי איבר"א, והשטמ"ק כתבו בשם הר"י דכל תוספת היא חצי שעה, כדאמרינן בערבי פסחים "סמוך למנחה" דהיינו חצי שעה לפני המנחה. וראה בדברינו בגמ' ד"ה דהא תוספת, אות ב'.
<b>ד"ה התם - דדוקא גבי אוצר של תבן לא הקצה דעתו למה שראוי עתה דלא הקצה דעתו כי אם ממאכל בהמה וכו' -</b> מדברי תוס' משמע דמיירי באוצר של תבן ראוי אלא שסרח ונתקלקל ועתה עומד להסקה, אך מפי' ר"ח וכן מפי' רש"י [כפי הגהת מהר"ם] משמע דמיירי בתבן סרוח מעיקרו שלא עשו ממנו כלל אוצר.
<h3>דף ל:</h3>
<h4>גמ'</h4>
<b>מ"ש מן הסוכה דלא דקא סתר אהלא מן הסמוך לה נמי קא סתר אהלא -</b> עי' פני יהושע שדן דלכאורה הוי סתירה מדרבנן דהא אינו על מנת לבנות, והוי תרתי דרבנן ולישתרי לצורך שמחת יו"ט. וע"ע חי' חת"ס.
<b>אר"י אמר שמואל מאי סמוך סמוך לדפנות, רב מנשיא אמר אפילו תימא בשאין סמוך לדפנות כי תניא ההיא באסורייתא:</b>
<b>האם נחלקו האוקימתות:</b>
הרי"ף והרא"ש (סי' ג') הביאו שתי האוקימתות, ומשמע דסברי דלא פליגי. אך הרמב"ם (יו"ט ב. יד.) פסק רק אוקימתא קמייתא דנוטלין עצים הסמוכים לדופני הסוכה, וכתב הכסף משנה דמשמע ליה דפליגי ופסק כשמואל.
ובדעת רש"י בזה - יעוי' ראש יוסף.
וראה עוד שנחלקו בזה הב"י והב"ח (תקיח. ח.), וראה בהרחבה בט"ז שם (סק"ו), ועי' ביאור הלכה שם (ד"ה והוא הדין).
<b>כי תניא ההיא באסורייתא -</b> כתב הרשב"א עפ"י הירושלמי כאן, דלאו דוקא 'אסורייתא' דהיינו חבילות של קנים דודאי לא בטלי לסכך, אלא אף קנים הסמוכים לסכך, כל שלא נתכוין לעבות הסכך אלא להצניע בעלמא מותר ליטלן.
אולם ביאור הלכה (תקיח. ח. ד"ה זרק) הביא שהאו"ז פירש דהירושלמי קאי אסמוך לדפנות ולא קאי אסכך. אמנם יעוי' בדבריו שמצדד דאפשר שלא פליגי האו"ז והרשב"א. ועי' שדן אם המאירי פליג על הרשב"א. וראה עוד שער הציון (אות ס"ו).
<b>תניא רחב"י קמיה דר"י אין נוטלין עצים מן הסוכה אלא מן הסמוך לה -</b> לגירסא שלפנינו היינו הך כמשנתינו, אולם גירסת הר"ח, הרי"ף, ותוס' רי"ד "<b>ולא</b> מן הסמוך לה". ועי' תוס' שבת מה. (ד"ה ולא), ובסוגיין בתוס' רי"ד, רשב"א, וחי' בן הרמב"ן.
<b>הכא בסוכה נופלת עסקינן ור' שמעון לטעמיה דתניא מותר השמן שבנר ושבקערה אסור ור' שמעון מתיר -</b> צ"ע אמאי מייתי מברייתא ולא ממשנה מפורשת בשבת מד. דקאמר ר' שמעון כל הנרות מטלטלין ומתיר בנר שכבה - עי' פני יהושע.
<b>מותר השמן שבנר ושבקערה אסור:</b>
<b>טעם האיסור להסתפק מן השמן שנותר, ונפק"מ:</b>
כתב הר"ן (שבת מד.) דטעם האיסור כיון דאיתקצאי בין השמשות מחמת איסור, שהרי אסור להסתפק ממנו משום דמכבה, הלכך אתקצאי לכולי יומא, [ובמיגו דאיתקצאי קי"ל להחמיר ודלא כר' שמעון]. וכתב המג"א (רעט. ב.), והביא דבריו ביאור הלכה ריש סי' רע"ט, דלפי"ז בנר שעוה דלא שייך טעם דמכבה יהא מותר להשתמש בנותר, אך מדברי תוס' שבת מב: (ד"ה ואין ניאותין) מבואר טעם נוסף, משום דהוקצה למצותו כמו נוי סוכה, ולפי"ז בכל גווני אסור. מיהו נר של שעוה שהודלק שלא לשם יו"ט דלא הוקצה למצוה, אף לטעם השני מותר להשתמש בנותר.
ויש טעם נוסף למוקצה, משום שהנר והשמן והפתילה הוו בסיס לדבר האסור דהיינו השלהבת (עי' שבת ריש מז.). וגדר איסור השלהבת גופה יעוי' בחזו"א (מא. טז.). וראה במשנ"ב מהדו' 'דרשו' (סי' רע"ט הע' 1) הרחבה בזה מפוסקי זמנינו.
והאם מלבד שאסור להסתפק ממותר השמן יש גם איסור לטלטלו - עי' הרחבה בספר משנת השבת (עמ' ע' ואילך).
<b>מי דמי התם אדם יושב ומצפה אימתי תכבה נרו הכא אדם יושב ומצפה אימתי תפול סוכתו:</b>
כן מבואר גם בשבת מד. דר' שמעון לית ליה מוקצה רק היכא דיושב ומצפה ולא אסח דעתיה, ולכן כוס וקערה ועששית שהדליק בהן לזמן מרובה ואסח דעתיה מודה ר' שמעון שאסורין, דומיא דגרוגרות וצמוקין (בסוף מכילתין) שהעלן לראש הגג ואסח דעתיה משום דמסרחי.
והנה גבי גרוגרות וצמוקין ניחא דמודה ר' שמעון לפי שדחאן בידים [כדפירש"י לקמן ריש מ:], אך האם גם גבי מוקצה מחמת איסור דהכא בעינן לר' שמעון דוקא דדחייה בידים, נחלקו בזה הראשונים - עי' רש"י לעיל כד: ד"ה אם יש, ובדברינו על רש"י שם.
והנה לעיל כז: פליגי אמוראי אי מודה ר' שמעון בבעלי חיים שמתו, וצ"ע למ"ד דחלוק ר' שמעון אף בהן, הלא בהמה בריאה אין יושב ומצפה שתמות, כשם דאמרינן הכא דבסוכה בריאה אין יושב ומצפה אימתי תפול. ונאמרו בזה כמה חילוקים בראשונים ואחרונים - עי' בדברינו לעיל כז: ד"ה הניחא למר.
<b>והאמר ר"ש משום ר' עקיבא מנין לעצי סוכה שאסורין כל שבעה שנאמר חג הסוכות שבעת ימים לה', ותניא ריב"ב אומר מנין שכשם שחל שם שמים על החגיגה כך חל שם שמים על הסוכה ת"ל חג הסוכות שבעת ימים לה' מה חג לה' אף סוכה לה':</b>
<b>א] מה הוסיף ריב"ב על דברי ר' עקיבא:</b>
חי' הרא"ה מבאר דר' עקיבא דריש מדכתיב "חג הסוכות לה'" דמשמע סוכה לשם גבוה, וריב"ב לא משמע ליה הכי, [תוס' סוכה ט. (ד"ה מה) פירשו משום דמצי לאוקי האי קרא דבעינן סוכה לשם חג], ולכך דריש מדאקשה רחמנא לקרבן חגיגה.
ומרומי שדה פירש שריב"ב הוסיף להביא דומיא דחגיגה, דלא נימא דהא דלא מהני תנאי הוא רק בשיעור הכשר סוכה, לכך קאמר דהוקש לחגיגה דאמרינן (חגיגה ח:) המקדיש י' בהמות לחגיגתו קרבין ביו"ט דעל כולן חל שם חובה, והכא נמי על כל הדפנות חל שֵם סוכה.
<b>ב] 'עצי סוכה' האסורין היינו גם הדפנות או רק הסכך:</b>
<b>א.</b> מדברי הרמב"ם (סוכה ו. טו.) מבואר ש'עצי סוכה' היינו כפשוטו דאפילו דפנות הסוכה אסורין, וכן נקטו תוס' זבחים לז: (ד"ה אלא), וכן איתא בר"ן בסוגיין. אולם הרא"ש (פ"ק דסוכה סי' י"ג) פליג ד'עצי הסוכה' היינו דוקא הסכך, אבל עצי הדפנות לעולם מותרין, דכל מקום דדרשינן מקרא ד"חג הסוכות" היינו לענין סכך, [כדמצינו גבי אין מסככין בדבר המקבל טומאה, וכן לענין פסול תעשה ולא מן העשוי דהוו בסכך ולא בדפנות], וכן הניחו בתמיה תוס' בזבחים הנ"ל על שיטתם.
<b>ב.</b> והנה הרא"ש הנ"ל כתב דבריו אליבא דפי' ר"ת, ותמה מהרש"א בסוכה שם (ט.) דבהדיא פירש ר"ת בתוס' בסוגיין (ד"ה אבל עצי) דבדפנות מיירי, והיינו בשתי דפנות וטפח דהן שיעור הכשר סוכה. והב"י (ריש סי' תרל"ח) הביא שכן תמה הרא"ם, וכתבו הב"י והקרבן נתנאל על הרא"ש שם (אות נ') דיש לישב דתוס' נקטו ב' דפנות וטפח לסימנא בעלמא. וראה עוד מש"כ לישב הב"ח שם.
<b>ג.</b> בביאור הכרח הראשונים שנקטו דסוגיין לענין דפנות נמי איתמר, ובישוב תמיהת הרא"ש ותוס' הנ"ל - יעוי' בדברי רש"י בסוכה יב. (במתני' ד"ה כשרין), ועי' מש"כ הב"י (ריש סי' תרל"ח) בשם הרא"ם, ט"ז (תרלח. א.), פני יהושע בסוגיין, ערוך לנר (סוכה ט.), חי' רבינו חיים הלוי עהר"מ שם, חי' הגרי"ז (זבחים לז:) בשם הגר"ח, מרומי שדה (זבחים שם), ובס' הליקוטים על הרמב"ם הנ"ל בשם בנין שלמה.
<b>ד.</b> להלכה - בשו"ע (תרלח. א.) פסק כהרמב"ם דאסורין בין עצי הסכך ובין עצי הדפנות. מיהו נחלקו הפוסקים אליבא דהרמב"ם אם עצי הדפנות אסורין מדאורייתא או מדרבנן.
והאם להלכה שעצי הדפנות אסורין אסורה גם קרקע הסוכה - בשו"ת אבני נזר (תנט. טו.) נקט שאף היא קדושה דהויא חלק מהסוכה, אך באבי עזרי (סוכה ה. כה.), וכן בהערות להגריש"א (סוכה לא.) נקטו שקרקע הסוכה אינה קדושה. וראה עוד אגרות משה (או"ח ח"א סי' קפ"א).
<b>ג] ישיבה בסוכה שלא לצורך מצוה:</b>
בשו"ת עונג יו"ט (או"ח סי' מ"ט) מצדד דכיון שאסור ליהנות מהסוכה, הלכך הפטור מסוכה כגון בשעת הגשמים אסור לשבת בה משום שנהנה ומועל בקדושתה. והסכים לסברתו קובץ שיעורים (אות ע'), אך כתב דאסור רק ביושב בסוכה ומכוין שלא לצאת ידי המצוה.
ברם הרבה אחרונים פליגי והוכיחו מכמה דוכתי שאין האיסור אלא לבטל הסוכה מקדושתה, אך לא להשתמש בה בעודה קיימת - עי' מנחת פתים (תרלח. א.), אבני נזר (או"ח סי' ת"א), קהלות יעקב (סוכה סי' ז'), זכרון שמואל (כט. יא.), והערות להגריש"א (סוכה ט.).
<b>אמר רב מנשיא בריה דרבא סיפא אתאן לסוכה דעלמא אבל סוכה דמצוה לא מהני בה תנאה, וסוכה דמצוה לא והתניא וכו', אביי ורבא דאמרי תרוייהו באומר איני בודל מהם כל בין השמשות אבל עצי סוכה דחלה קדושה עלייהו אתקצאי לשבעה:</b>
<b>שיטות הראשונים בביאור הסוגיא, ובענין תנאי בסוכה ובמוקצה, ולענין הלכה:</b>
<b>א.</b> שיטת רש"י דאוקימתא דרב מנשיא לא נדחית, וסוכה דעלמא מהני בה תנאי, ואביי ורבא לא באו לסתור דברי רב מנשיא, אלא לומר דבסוכה דמצוה גופה יש חילוק, דבנוי סוכה מהני תנאי באומר איני בודל מהן כל ביה"ש, אבל בעצי סוכה לא מהני תנאי, דעל כרחו יבדל מהן ביה"ש משום סתירת אהל, הלכך חלה עליהן קדושה דאינה פוקעת ע"י תנאי.
והקשו הרשב"א ושטמ"ק הלא גם בסוכה דעלמא על כרחו הוא בודל הימנה בין השמשות משום סתירת אהל, ומדוע מהני בה תנאי. ותירץ השטמ"ק בשם מורו ובשם הריטב"א, דשיטת רש"י שלא מהני תנאי אלא כגון בסוכת מצוה דאיכא תרתי: דבודל הימנה בין השמשות משום איסור סתירה, וממילא חלה עליה בביה"ש קדושה דתו לא פקעה ע"י תנאי, אך בסוכה דעלמא דליכא קדושה אלא איסור סתירה גרידא, מהני תנאי אף שאין ראויה בין השמשות.
ומהרש"א גם עמד בקושיא זו על רש"י, ופירש דאכן לא מהני תנאי לבין השמשות אלא שיוכל להשתמש בסוכה לאחר נפילתה, וס"ל לרש"י כדעת ר"ת בתוס' שבת כב. דעל סוכת מצוה לא מהני תנאי אפילו לאחר נפילה, אך על הדפנות היתירים מכדי שיעור סוכה מהני תנאי לאחר שיפלו, והכא נמי בסוכה דעלמא מהני תנאי לאחר נפילה.
עוד יש לעיין דבתוספתא דמכילתין (פ"ג ה"ז) איתא בהדיא "אם אמר לכשארצה אטול [מעצי הסוכה] הרי זה מותר", חזינן דבעצי סוכה נמי מהני תנאי - עי' מש"כ חזון יחזקאל שם.
<b>ב.</b> הרשב"א, חי' הרא"ה, וחי' המאירי נקטו דהא דמהני תנאי בסוכה דעלמא היינו דוקא בסוכה רעועה כדמוקמינן לה לעיל, דכל שעומר לסתור וליפול לא אמרינן ביה מיגו דאיתקצי ביה"ש איתקצאי לכולי יומא ומהני ביה תנאי, אבל בסוכה דמצוה דעל כרחו חלה עליה קדושה בין השמשות אי אפשר להתנות שתפקע קדושה ואפילו בסוכה רעועה, משא"כ נויי סוכה שאין קדושה מתפשטת בהן, ואין איסורן אלא משום ביזוי מצוה מהני בהו תנאי.
וכן נראה שיטת תוס' בשבת (מד. ד"ה שבנר, מה. ד"ה ואם) שנקטו דתנאי מהני אף בסוכה דעלמא רק בסוכה רעועה. ומהרש"א שם הניח דבריהם בצ"ע.
והנה הרשב"א בסוגיין מדמה סוכה רעועה לנר מתכת שעתיד לכבות בשבת דאף בו מהני תנאי, אולם הראשונים כתבו לחלק בכמה אופנים: תוס' שבת מד. הנ"ל נקטו דבנר לא מהני תנאי לפי שעיקר הקצאתו לבין השמשות ודחייה בידים לצורך שבת וחמיר טפי. ותוס' ישנים בשבת שם כתבו דמוקצה דנר חמיר משום דהוי בסיס לשלהבת שהיא דבר האסור. והמאירי בסוגיין כתב דדוקא בסוכה רעועה מהני תנאי כיון שאינו רוצה בקיומה, ואילו היה יכול היה סותרה ביו"ט עצמו.
מיהו הרמב"ן בשבת מה. (בסוף דבריו) כתב דאפשר שאף בסוכה בריאה בעלמא מהני תנאי, וכ"כ בחי' הר"ן שם, וסייעו לדבריהם מהירושלמי דאיתא שמועיל תנאי בכוס קערה ועששית שעתיד לדלוק כל השבת, [וסוכה רעועה נקטה הסוגיא לעיל אליבא דר' שמעון ולא משום תנאי]. אמנם יעוי' בב"י (תקיח. ח.) בשם הריב"ש שדחה הראיה מהירושלמי, דהא דמהני תנאי בכוס קערה ועששית היינו לר' שמעון בלבד דלית ליה מיגו דאיתקצאי.
<b>ג.</b> הרי"ף לא גרס כלל תירוצא דרב מנשיא, וביארו הרמב"ן במלחמות והר"ן דלגירסתו שיטת הסוגיא שבסוכה דעלמא ומוקצה מחמת איסור לא מהני תנאי, אלא דוקא בסוכה דמצוה מהני כגון שמתנה שאינו בודל כל בין השמשות דלא חלה קדושה על הסוכה, ואין בזה חילוק בין עצי סוכה ונויי סוכה, [והא דנקטו אביי ורבא "עצי סוכה", משום לישנא דרב ששת "מנין לעצי סוכה שאסורין כל שבעה"], הלכך אם התנה שאינו בודל כל בין השמשות לא חלה קדושה, ומהני להשתמש בעצי הסוכה או בנויה בחול המועד או ביו"ט אם נפלה.
וכתבו מהרש"א ומהר"ם דכן נמי שיטת תוס' (ד"ה אמר רב מנשיא), אך תוס' גרסי תירוצא דרב מנשיא, וקשיא להו דלא אשכחנא דמהני תנאי במוקצה מחמת איסור, ופירשו דהגמ' הדרה מהא בתירוצא דאביי ורבא לכך לא חשו למיפרך עלה. והרמב"ן במלחמות (בסו"ד) כתב דאף אליבא דהרי"ף אפשר דגרסינן תירוצא דרב מנשיא, אלא דבמסקנא לא קיימא. וכן מסיק הרשב"א לפרש הכי סוגיין דכן נראה דעת הרי"ף. [ועי' שדן אמאי לא מהני תנאי להפקיע קדושת סוכה לאחר שחלה, דלכאורה בקדושת דמים הלא מהני תנאי והפקעה, ועוד דאפילו אי כקדושת הגוף דמי הלא אביי גופיה (בנדרים כח:) משמע דס"ל דקדושת הגוף פקעה. ומסיק מתוך הדחק די"ל שהקישה הכתוב לחגיגה ממש כקדושת קרבן שאינה פוקעת לאחר שחלה. ועי' קובץ שיעורים (אות ס"ט). ובגדר קדושת עצי הסוכה שהוקשו לחגיגה יעוי' הרחבה בהערת המהדיר (55) לרשב"א מהדו' מוה"ק].
אולם ראשונים רבים נחלקו על הרמב"ן והר"ן, ונקטו לדעת הרי"ף דבסוכה עצמה לא מהני תנאי אפילו שאומר דאין בודל כל ביה"ש, דקדושת סוכה חלה ביה"ש על כרחו ושוב לא תפקע, ואביי ורבא מחלקים בין נויי סוכה דמהני תנאי לעצי סוכה דלא מהני [ובהא הוי הרי"ף כפי' רש"י] - כן נקטו בשו"ת הרא"ש (כב. ח.), והשגות הראב"ד על בעל המאור, ספר המכתם, חי' הרא"ה, ומאירי. וכן מפורש ברמב"ם (סוכה פ"ו טו-טז) דבנויי סוכה הוא דמהני תנאי ולא בעצי הסוכה. וכן פסקו הטור ושו"ע (תרלח. ב.). וגדר הדברים הנחשבים ל'נויי סוכה' - יעוי' בהרחבה במשנ"ב מהדו' 'דרשו' (שם הע' 15).
<b>ד.</b> והאם בנויי סוכה נמי מהני רק אם יאמר 'איני בודל', או אף אם יתנה דלאחר שיפלו יהנה מהם - הר"ן והרמב"ן במלחמות נקטו דכיון שהנוי טפל לסוכה נעשה כמוה, ומהני אף בנוי רק תנאי ד'איני בודל'. וכן פסקו הטור ושו"ע שם. אולם חי' הרא"ה נקט דמהני בהן תנאי ד'אם יפלו'. וכן נקט השטמ"ק, אלא שכתב דמפירוש רש"י אין נראה כן וראוי להחמיר.
מיהו כתב הטור דאף דלא מהני להתנות לאוכלן כשיפלו, מהני לומר הריני מתנה עליהם לאוכלן אימתי שארצה, דבכלל זה הוי גם בין השמשות.
<b>ה.</b> בעל המאור נקט שבמוקצה מחמת איסור לא מהני תנאי, וגם במוקצה דמצוה לא מהני, אלא בנויי סוכה בלבד מהני תנאי שאינו בודל ביה"ש. אמנם גרס בעל המאור תירוצא דרב מנשיא, ומפרשו דבסוכה דעלמא מהני תנאי משום דליכא מוקצה מחמת איסור, ובסוכה רעועה מוקמינן לה דאין בה איסור סתירת אהל דאורייתא, [אלא מדרבנן דמיחזי כסתירת אהל].
והרשב"א וחי' המאירי דחו דבריו, דבסוכה רעועה נמי כל זמן שלא נפלה איכא איסור סתירה דאורייתא, ואינה כאהל עראי דאינו אלא מדרבנן, דהיינו כגון אהל שנעשה מתחילתו לעראי, אבל אהל קבוע אף שנתרועע אהל הוא. ועי' חידושי בתרא (אות קל"ט).
<b>ו.</b> הראב"ד בהשגותיו על בעל המאור פירש תירוץ רב מנשיא "סיפא אתאן לסוכה דעלמא", דלא קאי על עיקר עצי הסוכה, אלא על הא דקתני "<b>ולא</b> מן הסמוך לה" [כגירסת הר"ח והרי"ף], כלומר דאסור ליטול מן הסמוך לסוכה כשנתכוין לעבותה ונעשו חלק מהסוכה, ועלה קאמר דאם התנה עליהן מותר דלא נתכוין לעבותה. וכתב שכן משמע בירושלמי. [וכן פירש גם התוס' רי"ד עפ"י הירושלמי, עי' בדבריו]. ומסקנא דאביי ורבא דהדרו מתירוצא קמא, ומחלקים על זה הדרך בסוכה דמצוה גופה, דעל עצי הסוכה לא מהני תנאי, אלא על נויי הסוכה והטפל לה כגון הסמוך אליה, דכשאומר "איני בודל מהן כל ביה"ש" לא נעשו כגוף הסוכה ומהני בהו תנאי. וראה ברשב"א וחי' המאירי שהשיגו על פירוש הראב"ד.
<b>ז. העולה מן הדברים לענין תנאי במוקצה מחמת איסור או מצוה:</b>
לשיטת רש"י דגרס תירוצא דרב מנשיא מהני תנאי גם במוקצה מחמת איסור. ולדעת הרשב"א וחי' הרא"ה מהני דוקא כגון סוכה רעועה שעומדת ליסתר וליפול. ולדעת הרשב"א הוא הדין בנר מתכת שעומד לכבות, אך תוס' בשבת מד., תו"י שם, ומאירי בסוגיין נקטו דנר חמיר טפי ולא מהני ביה תנאי. ושיטת הרמב"ן והר"ן בשבת דאפילו בסוכה בריאה מהני תנאי.
לשיטת הרי"ף דלא גרס תירוצא דרב מנשיא לא מהני תנאי במוקצה מחמת איסור. וכן שיטת תוס' בסוגיין הגם דגרסי הך תירוצא, וכן שיטת בעל המאור והראב"ד, וכל אחד מפרש בסגנונו דלא יקשה מתירוצא דרב מנשיא.
ולענין מוקצה מחמת מצוה דמבואר בסוגיין דמהני תנאי באומר איני בודל כל ביה"ש, נחלקו הראשונים האם מהני תנאי רק לנויי סוכה או גם לעצי הסוכה גופה, והאם בנויי סוכה מהני אפילו יתנה 'לכשיפלו', או רק אם יאמר 'איני בודל'.
<b>ח. להלכה לענין תנאי במוקצה מחמת איסור:</b>
השו"ע ורמ"א (רעט. ד.) נחלקו אי מהני תנאי בנר לכשיכבה, אך גבי סוכה דעלמא לא כתבו כלום, ועמד בזה המג"א (סי' תקי"ח), וכתב הביאור הלכה (תקיח. ח. ד"ה נוטלים) בשם מטה יהודה, שסמכו עצמם על פלוגתתם גבי נר דתרוייהו מוקצה מחמת איסור, ועי' שהאריך ביאוה"ל בפלוגתת הראשונים אי מהני תנאי גם בסוכה בריאה או רק ברעועה, ומסיק דכיון שכבר כתב הרמ"א הנ"ל שמנהגינו כפוסקים דלא מהני תנאי בנר, ה"ה דבסוכה לא מהני תנאי בכל גווני דאיכא מוקצה מחמת איסור. אולם יעוי' חזו"א (מט. ד.) שכתב לחלק בין נר לעצי סוכה.
<b>תנאי במוקצה דבסיס לדבר האסור:</b>
המשנה ברורה (רעט. יא.) הביא דברי המג"א דאף לסוברים דמהני תנאי במוקצה מחמת איסור, היינו משום שעתיד הנר לכבות והסוכה ליפול, אבל בבסיס לדבר האסור לא מהני להתנות דכשיסתלק האיסור יהא מותר להשתמש בבסיס. וכן מבואר בתו"י שבת מד. הנ"ל בשם רשב"א דבבסיס לא מהני תנאי. מיהו הב"י (רעט. ד.) הביא איפכא בשם הרשב"ץ, דאפילו נימא שבמוקצה מחמת איסור לא מהני תנאי, במוקצה דבסיס מהני מפני שאינו מוקצה מחמת עצמו.
<b>תנאי במוקצה מחמת גופו:</b>
לכו"ע לא מהני כדאיתא לעיל כו: דגרוגרות וצמוקין דלא חזו בין השמשות אלא לאחר מכן, אף אם התנה עליהם לא מהני. ועי' ברשב"א שם שביאר מאי שנא מסוכה רעועה, ואמאי לא מהני בהו תנאי. ועי' חזו"א (מד. יא.).
<b>אביי ורבא דאמרי תרוייהו באומר איני בודל מהם כל בין השמשות</b>:
<b>א] מתי צריך להתנות:</b>
לשון הרמב"ם (סוכה ו. ט.) "אם התנה עליהן <b>בשעה שתלאן</b> ואמר איני בודל מהן כל בין השמשות", ומשמע לכאורה דבשעה שתולה כבר נעשין מוקצין ואזי צריך שיאמר התנאי. אך רבינו מנוח פירש דלאו דוקא, ומהני להתנות גם אחרי כן קודם ביה"ש דאין האיסור חל עד בין השמשות. וכן ציין הב"י (תרלח. ב.) דאיתא בארחות חיים (הל' סוכה) בשם הרמב"ן שצריך לעשות התנאי סמוך לבין השמשות.
ובדרכי משה (אות ג') נסתפק האם צריך להתנות סמוך ממש לבין השמשות, או דאפשר גם קודם לכן, אך כתב דמ"מ ודאי שלא כדברי מהרי"ל שהצריך לעמוד ולומר בשעת בין השמשות גופה.
ולהלכה - בשו"ע (תרלח. ב.) כתב "ואם התנה עליהם בשעה שתלאם", וכתב המשנה ברורה (סקט"ז) דבא לאפוקי דלא נימא שצריך להתנות דוקא סמוך לבין השמשות.
<b>ב] האם צריך שלא לבדול כל ביה"ש ממש:</b>
לענין הא דקי"ל "מיגו דאיתקצאי ביה"ש איתקצאי לכולי יומא" מצינו פלוגתא בראשונים האם היינו דוקא כשהוקצה כל בין השמשות ממש: דבפי' רש"י שבת מד: (ד"ה והוא) משמע דוקא כל בין השמשות, והריטב"א שם גרס בהדיא בגמ' "<b>כל</b> בין השמשות", וכן משמע מפי' ר"ח שם. אך לשון תוס' הרא"ש (שבת מג.) משמע דאפילו הוקצה רגע אחד בין השמשות.
ולהלכה מצדד הפמ"ג (סי' רע"ט בא"א סוס"ק י"ד) דדוקא הוקצה כל בין השמשות, וכ"כ המשנה ברורה (סי' ש"ט סקי"ט וסקכ"ז),. אך יש מפוסקי זמנינו שנקטו דאפילו הוקצה רגע אחד בבין השמשות - עי' משנ"ב מהדו' 'דרשו' הע' 26 לסי' ש"ט.
והנה צ"ע כיון שפסק המשנה ברורה דדוקא איתקצאי ל<b>כל</b> בין השמשות, נמצא דאם בדל מנויי הסוכה רק חלק מביה"ש לא נעשה מוקצה, וא"כ אמאי פסק (תרלח. יז.) כפשטות לשון הגמ' שדוקא אמר איני בודל מהן <b>כל זמן</b> בין השמשות, ומשמע דאם בדל חלק מביה"ש נעשה הנוי מוקצה - עי' מש"כ לישב בשו"ת שבט הלוי (ח"ה מג. ב.), והביאו דבריו במשנ"ב מהדו' 'דרשו' בהע' 18 לסי' תרל"ח. וראה עוד חי' מנחת שלמה כאן.
<b>ג] האם די להתנות על בין השמשות דיו"ט הראשון:</b>
כתב רש"י (ד"ה אביי ורבא) "כל שהות אורך של בין השמשות של ערב י"ט", משמע דסגי במתנה על ביה"ש הראשון, אך הב"י (תרלח. ב.) הביא דארחות חיים בשם הרמב"ן נקט שצריך לפרש דאינו בודל כל ביה"ש של שמונת הימים, וכן הוסיף בהגהת הרמ"א שם, והט"ז ציין שהוא דלא כדעת מהרי"ל שתלוי הדבר בהכנסת היו"ט, וביאור הגר"א ציין שהוא דלא כרש"י כאן. וראה בזה שער הציון (אות כ"א).
<b>אבל עצי סוכה דחלה קדושה עלייהו אתקצאי לשבעה -</b> האם אתקצאי מדרבנן כמשמעות לשון הגמ', או מדאורייתא דכתיב 'חג לה', או שמא איכא סברא נוספת דביזוי מצוה - עי' תוס' ד"ה אבל עצי סוכה, ובדברינו שם.
<b>הפריש שבעה אתרוגים לשבעת הימים וכו' רב אסי אמר כל אחת יוצא בה ואוכלה למחר -</b> כתב המשנה ברורה (תרסה. ז.) דלאו דוקא למחר, דהוא הדין בלילה מותר לאוכלו. וציין דבשיטת ר"י ב"ר ברכיה מסתפק איך דינו לענין בין השמשות.
<h4>רש"י</h4>
<b>ד"ה אין נוטלין - כגון בפסח או בעצרת ויושב בסוכה בגנה או בפרדס -</b> עי' חי' חת"ס, שמחת יו"ט, וחי' מנחת שלמה.
<b>ד"ה סמוך לדפנות - כיון שלא נארגו עם הדופן לא בטלי לגבי דופן -</b> עי' שטמ"ק ד"ה מן הסמוך, ובהערה שם 48.
<b>ד"ה שהיא אסורה - אפילו בחוש"מ כדיליף לקמן -</b> עי' חי' הצל"ח בכוונת רש"י.
<b>ד"ה אביי ורבא - וזכותי בהן ליטלן כל שהות אורך של ביה"ש של ערב י"ט -</b> משמע דסגי להתנות על ביה"ש הראשון וא"צ להתנות כל שמונת הימים, ועי' בדברינו בגמ' ד"ה אביי ורבא, אות ג'.
<b>אבל עצי סוכה שאינו יכול להתנות וכו' שהרי על כרחו יבדל מהם ביה"ש משום דסתר אהלא:</b>
<b>א.</b> צ"ע א"כ גם בסוכה דעלמא דלעיל על כרחו יבדל ביה"ש משום סתירת אהל, ואיך מהני בה תנאי - עי' בדברינו בגמ' ד"ה אמר רב מנשיא.
<b>ב.</b> מדברי רש"י מבואר דרק בעצי סוכה שייך סתירת אהל ולא בנוי סוכה ובפירות, וכדברי תוס' כאן (ד"ה עד), וצ"ע דברש"י שבת מה. (ד"ה עד) משמע דאיכא בהו סתירת אהל. ובחי' רעק"א שם תמה מה שייך סתירת אהל בינות שמנים וסלתות. וכן בריטב"א שם איתא בהדיא דליכא בהו סתירת אהל. וכן איתא בתוס' סוכה מו: (ד"ה דאי איתרמי) בתירוץ אחרון. ועי' חי' חת"ס ופני יהושע ורש"ש בשבת שם. [ועי' חזו"א (נב. יג.) לענין אם יש בונה וסותר בסדינים המצויירין].
<b>ועל ידי קדושה זו הוקצה לשבעה -</b> עי' בדברינו על תוס' ד"ה אבל עצי סוכה.
<h4>תוס'</h4>
<b>ד"ה עד מוצאי י"ט - ושפיר אמרינן מוקצה מחמת יום שעבר במוקצה מחמת מצוה -</b> כן כתבו גם תוס' לעיל ד. ד"ה נימא, ועי' בדברינו שם.
<b>ומ"ט אי משום סתירת אהל לא שייך בפירות -</b> עי' בדברינו על רש"י ד"ה אביי ורבא.
<b>ואי משום דאתקצאי ביה"ש דתשיעי תרי מגו כה"ג לא אמרינן -</b> כלומר כיון דבתשיעי נאסר רק מטעם מיגו דאיתקצאי ולא הוי מוקצה מחמת מצוה, אין לומר נמי בשבת מיגו דאיתקצאי דהוי מחמת יום שעבר - מעיל שמואל.
<b>וי"ל דה"ט משום הכנה דהואיל ובע"ש היה אסור שהוא תשיעי והוא י"ט אם היה נאכל בשבת היה מכין י"ט לשבת והוי כעין נולד -</b> איסור הכנה איתא לעיל דף ב:, וכעין סברת 'הכנה' דתוס' כאן כתבו גם תוס' לעיל ד. (ד"ה אלא) בתירוץ שני, וראה בדברינו על תוס' שם.
ודברי תוס' דהכא הם לכאורה דלא כשיטת תוס' לעיל ב: (ד"ה והיה) שנקטו דאיסור 'הכנה' שייך רק כגון ביצה שהוא דבר חדש שלא היה בעולם, וראה בדברינו על תוס' שם שציינו דגם תוס' בשאר מקומות פליגי על תוס' דהתם.
והנה תוס' סוכה י: (סוד"ה עד) הניחו זאת בקושיא אמאי אין מסתפקין מהן בשבת שהוא עשירי, דאי משום הכנה מה הכנה יש כאן, ויתכן דאזלי בשיטת תוס' לעיל ב: הנ"ל.
וראה עוד בחזו"א (מט. יד.), ובחי' מנחת שלמה כאן.
<b>ד"ה אמר רב מנשיא - מצי נמי למפרך דלמאי דס"ל דהוי מוקצה מחמת איסור לא אשכחנא דמהני ביה תנאה אלא דאינו חושש למפרך משום דאינו נשאר במסקנא -</b> מהרש"א ומהר"ם פירשו שיטת תוס' כהרי"ף - עי' בדברינו בגמ' ד"ה אמר רב מנשיא.
<b>ד"ה אבל עצי סוכה - וקשה דמשמע הכא דמה שעצי סוכה אסורין היינו מטעם מוקצה וכו' ולעיל קאמר מה חג לה' אף סוכה לה' אלמא דאסורין מדאורייתא:</b>
תוס' דקדקו לשון הגמ' "אתקצאי לשבעה" דמשמע מדרבנן גרידא מטעם מוקצה מחמת מצוה, לכך קשיא להו הלא מקרא ד"חג לה'" נפקא, והוצרכו לתירוץ ר"ת ולתירוץ ר"י דאיתא לתרוייהו. מיהו כתב מהר"ם דמפירוש רש"י (סוד"ה אביי) משמע דכוונת הגמ' דעל ידי שחלה קדושה על הסוכה מן הכתוב הוקצתה ונאסרה כל שבעה, וגם הרשב"א (סוד"ה אבל עצי סוכה) נקט כפי' רש"י דאין כוונת הגמ' משום מוקצה דרבנן.
והנה תוס' שבת כב. (ד"ה סוכה) דקדקו מהסוגיא שם דאיכא איסור דרבנן נוסף דביזוי מצוה, וביארו דאיצטריך תרוייהו, דמשום מוקצה לחודיה לא הוה אסרינן בחול המועד דלא שייך איסור מוקצה, ומשום ביזוי מצוה לחודיה לא הוה אסרינן היכא שנפל.
ובתוס' ישנים שם תירצו דנפק"מ בטעם מוקצה, לאסור אף ביו"ט אחרון משום דאיתקצאי בין השמשות.
ועוד כתבו התוס' ישנים דהכל טעם אחד, דאיתקצאי למצותו משום ביזוי מצוה. וכן מסיק תוס' הרא"ש בשבת שם. וכ"כ השטמ"ק כאן דאיסור המוקצה הוא משום ביזוי מצוה, וטעמא דביזוי מצוה לחודיה לא סגי לאסור לטלטל.
והרמב"ן שבת מה. [הביאו חי' הר"ן כאן] כתב דכולהו איתנהו: דעצי הסוכה כל ז' אסורין מן התורה כחגיגה, ונויי סוכה אסורין כל ז' משום ביזוי מצוה, ובשמיני של חג אסורין הסוכה ונוייה משום מוקצה.
וראה עוד ריטב"א (שבת כב. מה.), שיטה להר"ן (שבת כב.), ובהרחבה במשנת רבי אהרן (שבת סי' ט').
<b>ותירץ ר"ת דמה שאמר מה חג לה' אף סוכה לה' היינו לפי שיעור סוכה כגון ב' דפנות ושלישית אפי' טפח אבל אי עביד דפנות שלמות יותר משיעור סוכה לא נפיק מקרא ועל היותר קאמר שאסור מטעם מוקצה:</b>
<b>א.</b> הר"ן חילק באופן אחר: דכשעשה והשלים הכשר הסוכה דב' דפנות וטפח, אם הוסיף אח"כ דופן לא מיתסרא, אבל עשה לארבעת הדפנות יחד סתמא כולן אסורות. וכן פסק השו"ע (תרלח. א.). מיהו בהגהות א"ש על הר"ן [בשם מהר"ם] תמה דתוס' לא חילקו בזה, ועי' שכתב לבאר דברי הר"ן כתוס'. וביאור הלכה (שם ד"ה ואם אחר) דחה דבריו, ועי' מה שכתב לבאר בדברי הר"ן. וראה עוד ברכת אברהם.
<b>ב.</b> לפי' ר"ת הוה מצי לחלק בסוגיין בין כדי הכשר סוכה דלא מהני תנאי, ליותר מכדי שיעור סוכה וכן נויי סוכה דמהני בהו תנאי - עי' תוס' שבת כב. ד"ה סוכה.
<b>ור"י פירש דודאי כל זמן שהסוכה בעמידה וכו' אבל כשנפלה לא שייך מה חג וכו' -</b> עי' פני יהושע שהרחיב בביאור מחלוקת ר"ת ור"י. ועי' טור וב"י (תרלח. ב.), ושער המלך (סוכה ז. טו.).
<b>וא"כ היה יכול לתרוצי וכו' אלא נקט האמת דכשנפלו נמי אסורין מטעם מוקצה -</b> היינו מיגו דאיתקצאי ביה"ש איתקצאי לשבעה - תוס' סוכה ט. (ד"ה מנין). מיהו הרמב"ן (שבת מה.) פירש דהיינו גזירה נפלה אטו קיימת.
<b>ד"ה כל אחת - לאו דוקא לאלתר דהא אתרוג של יום ראשון אסור כל היום עד למחר -</b> פי' דביו"ט הראשון אמרינן מיגו דאיתקצאי ביה"ש איתקצאי לכולי יומא, משא"כ בשאר הימים.
מיהו חי' הרא"ה פירש דאף ביום הראשון מתיר רב, דכיון שהפריש ז' אתרוגים הוה ליה כמתנה בפירוש אף על יום הראשון. ועי' הגהות טל תורה.
<h3>דף לא.</h3>
<h4>מתני'</h4>
<b>מביאין עצים מן השדה מן המכונס ומן הקרפף אפי' מן המפוזר:</b>
<b>פירושי הראשונים בטעם המשנה, וביאור שיטתם:</b>
<b>א.</b> רש"י, הר"י מלוניל, ומאירי מפרשים שענין משנתינו הוא משום איסור מוקצה, דמותר להביא מהיכן שגלי דעתיה דעלייהו סמיך ואינן מוקצה.
והקשה הרשב"א הא תנן (לקמן לג.) "וחכ"א מגבב משלפניו ומדליק", אלמא אף בחצר לא התירו אלא משלפניו, והיכי שרי הכא אפילו מן הקרפף ואפילו מפוזרין. ותירץ דהתם מיירי בקיסמין קטנים שאין דעתו עליהן כשמפוזרין ואפילו בחצר [וכן פירש"י שם "הואיל ודקין הן וטורח לקוששן מאתמול לאו להכי קיימי"], אבל הכא בעצים גדולים מיירי דדעתו עליהם, לכך שרי אפילו מן המפוזרין בקרפף.
ותוס' (ד"ה מן הקרפף) הקשו הלא יש לאסור משום מעמר, ותירצו דאין עימור אלא במקום גידולן. ומבואר מדבריהם דשלא במקום גידולן לא אסרו אפילו מדרבנן, ועי' בדברינו על תוס'. מיהו אכתי צ"ע לסוברים דאיכא איסור מעמר אפילו שלא במקום גידולן.
<b>ב.</b> הר"ן הביא דאכן יש מפרשים [והוא חי' הרא"ה בפי' המשנה ריש פירקין], דטעם משנתינו משום איסור מעמר, ומעיקר הדין שרי עימור לצורך אוכל נפש כביקוע עצים והבערתן, אך אסרו כשנראה שעושה לצורך יום אחר, והיינו כשמגבב מן המפוזרין שבשדות. והוסיף הר"ן דלשיטה זו הא דמסקינן בגמ' דלא שרי אלא מן המכונס שבקרפף, משום דכל מגבב מן המפוזר ואפילו בקרפף מיחזי כעושה ליום אחר, ואסרו גם מכונס שבשדות דמיחלף במפוזר.
והנה בהא דנקט הר"ן דמעמר גם שרי לצורך אוכל נפש, ולא אסרו אלא מלאכות דמיחזי כעושה לימים הרבה וזהו טעם משנתינו - אזיל הר"ן לשיטתו לעיל ריש פרק אין צדין, אמנם בדעת תוס' ביאר החסדי דוד (תוספתא פ"ג ה"ח) דאזלו לשיטתם לעיל ג. (סוד"ה גזרה) עפ"י דרשת הירושלמי, דמלאכת קצירה וכן עימור אסורין ביו"ט מדאורייתא דלא הותרו אלא מלאכות מלישה ואילך, לפיכך הוצרכו לפרש דטעמא דלא אסרינן הכא משום מעמר לפי שאינו אלא במקום גידולן. וראה בענין זה בהרחבה בדברינו ריש פרק אין צדין. וע"ע פני יהושע כאן בדעת תוס'.
<b>ג.</b> והנה דעת רש"י (ריש פ"ג) דכל מלאכה שאפשר לעשותה מערב יו"ט אסורה ביו"ט, ולהביא עצים הלא ודאי אפשר מערב יו"ט, ועל כרחך הטעם דאין איסור מעמר הכא הוא כסברת תוס' דאינו אלא במקום גידולן, וכן משמע דעת רש"י לעיל יג: (ד"ה ושלא פקסו). אמנם הריטב"א פירש כוונת רש"י שם באופן אחר - עי' בדברינו שם בגמ' (ד"ה והני מילי), וכן בדברינו על תוס' כאן (ד"ה מן הקרפף). וראה עוד מלא הרועים.
<b>ד.</b> הים של שלמה (סי' ו') הקשה לפי' רש"י דמתני' אסרה מדין מוקצה, נמצא א"כ דאתיא כר' יהודה וקשיא לפוסקים כר' שמעון ביו"ט, ומתוך כך מצדד כפירוש הר"ן. אמנם עי' פני יהושע שמפרש דבעצים גם ר' שמעון מודה, דכל שאין עומדין להסקה דמו לגרוגרות וצמוקין ושאר דברים דלא חזו מידי והוו מוקצה. וכעי"ז כתב שער המלך (יו"ט ב. יד.) דכיון שלא לקט העצים המפוזרין דמו לגרו"צ שדחינהו בידים. וכ"כ השמחת יו"ט.
ובחי' הצל"ח העיר איך מסיק שמואל בגמ' לאסור אפילו מפוזרין שבקרפף, הרי מוכח בסוגיות דשמואל פוסק כר' שמעון במוקצה גם לענין יו"ט, עי' מש"כ לפרש. אמנם לדברי הפני יהושע ניחא דבמוקצה דעצים גם ר"ש מודה לאסור. וראה עוד מש"כ מלא הרועים.
ולמעשה אם נמצאים העצים במקום שלא נתמלאו התנאים המתירין להביאן, חשיבי מוקצה לכל השיטות - עי' משנה ברורה (תקא. יז.), וביאור הלכה שם (ד"ה הרי הן מוקצה).
<b>ה.</b> הרמב"ם (יו"ט ב. יד.) פסק כדברי שמואל בגמ' דאין מביאין עצים מן השדה אפילו היו מכונסים שם, אך כתב דמ"מ מותר לגבב בשדה שמלפניו ולהדליק שם. וכן פסק השו"ע (תקא. ג.), וכתב המשנה ברורה (סקי"א), והרחיב בשער הציון (אות י"ד) דשיטת הרמב"ם נראה שטעם האיסור משום עובדין דחול לילך ביו"ט לשדות להביא עצים לביתו, ולהכי מה שלפניו התיר לגבב.
<b>איזהו קרפף כל שסמוך לעיר:</b>
<b>מהו 'סמוך לעיר':</b>
רש"י ורע"ב פירשו דסמוך לעיר <b>ממש</b>. אבל הרא"ש והרשב"א כתבו דסמוך לעיר היינו בתוך שבעים אמה ושירים, וכן פסק הטור (תקא. ג.), ושיעור זה היינו 'קרפף' שהוזכר בעירובין נז. שהוא חלק מהעיר, ומכאן ואילך מודדין תחום שבת. ובחי' המאירי כתב דלא נתבאר כמה הוא סמוך לעיר, ונראה דכל שהוא בין הגנות הסמוכות לעיר.
<h4>גמ'</h4>
<b>דתניא אר"ש בן אלעזר לא נחלקו ב"ש וב"ה וכו' על מה נחלקו על המפוזרין שבקרפף ועל המכונסין שבשדות שב"ש אומרים לא יביא וב"ה אומרים יביא:</b>
נמצא שלדעת משנתינו שהיא כר"ש בן אלעזר נחלקו במפוזרין שבקרפף ומכונסין שבשדות ובתרוייהו בה מתירין, ושמואל קאמר דרשב"א יחידאה הוא, ומבאר הרא"ש (סי' ג') דת"ק דר"ש בן אלעזר סבר שנחלקו במכונסין שבקרפף בלבד, ורק בהא התירו ב"ה להביא.
ובתוספתא (פ"ג ה"ח) ליתא לדעת ת"ק, אך איתא דעת ר' נתן דס"ל איפכא, שנחלקו רק במפוזרין שבשדה, וב"ה אף בהא מתירין להביא. והנה בשירי מנחה הביא שהגר"א לא גרס כלל דברי ר' נתן. אמנם בפי' ר"ח שלפנינו איתא בהדיא שר' נתן חולק על רשב"א בתוספתא. אך צ"ע דמשמע בפי' ר"ח דת"ק דרשב"א הוא ר' נתן דאל"כ למה הביאו, וצ"ע, ואולי היתה לו גירסא אחרת בתוספתא. ומ"מ צ"ע דר' נתן נמי יחידאה הוא ומאי אולמא דפסק שמואל כר' נתן ודלא כרשב"א.
וביפה עינים ציין שבירושלמי דפירקין (ה"ב) איתא שדברי ר"ש בן אלעזר הן כדברי ר' נתן שהובא בתוספתא, ודעת ר' נתן היא כדעת תנא דמתני'.
<b>אמר רבא עלי קנים ועלי גפנים אע"ג דמכנפי להו ומותבי כיון דאי מדלי זיקא מבדר להו כמפוזרים דמו ואסורין, ואי אתנח מנא מאתמול עלייהו שפיר דמי:</b>
<b>ביאור הדין לפי השיטות דלעיל במתני', ונפק"מ:</b>
כתב הר"ן דלפי' רש"י דטעם משנתינו משום איסור מוקצה, הכי נמי קאמר כיון דאתי זיקא ומבדר להו אין דעתו של אדם עליהן ואסורין משום מוקצה. אך לאידך פירושא דטעם משנתינו משום איסור מעמר, צריך לפרש דחיישינן שמא בשעה שירצה ללקטם יפזרם הרוח ואתי לגבב, ואי מנח מנא עלייהו ליכא למיחש להכי ושרי. וכן פירש חי' הרא"ה. אך ברמב"ם (יו"ט ב. ט.) משמע כפי' רש"י.
והנה לפי' רש"י דהאיסור משום מוקצה, על כרחך צריך לגרוס "אי אתנח מנא <b>מאתמול</b>" כדאיתא לפנינו, דכה"ג לא איתקצאי בין השמשות, אך לפי' הר"ן והרא"ה מהני אפילו מנח ביו"ט גופיה שלא יתפזרו. ואכן בחי' הרא"ה [וכן בר"ח] ליתא לתיבת 'מאתמול'. אולם יעוי' חי' הצל"ח שכתב לפרש הגירסא 'מאתמול' אף לשיטת הר"ן.
נפק"מ נוספת בין הפירושים: אי אתנח מידי מאתמול ובא הרוח ופיזרן, דלפי' רש"י מהני הנחת הכלי מאתמול דלא ליהוו מוקצה, וכ"כ הרשב"א בהדיא, אך לפי' הר"ן והרא"ה כיון שנתפזרו אסור לגבבן. וכ"כ המשנה ברורה (תקא. כ.) דהא הוי נפק"מ בין השיטות. וע"ע שמחת יו"ט.
<b>איבעיא להו היכי קאמר כל שסמוך לעיר והוא דאית ליה פותחת ואתא ר' יוסי למימר כיון דאית ליה פותחת אפילו בתוך תחום שבת נמי, או דלמא ה"ק כל שסמוך לעיר בין אית ליה פותחת בין דל"ל פותחת ואתא ר"י למימר אפי' בתוך תחום שבת ודוקא דאית ליה פותחת וכו', ת"ש וכו' ש"מ ר' יוסי תרתי לקולא קאמר:</b>
<b>שיטות הראשונים בגירסת הגמ' וביאורה, ולענין הלכה:</b>
<b>א.</b> גירסת רש"י כדאיתא לפנינו בגמ', ולא גרס "ר' יוסי לקולא או לחומרא קאמר", דהא כשם דמיבעיא בדעת ר' יוסי הכי נמי מספקא בדעת ר' יהודה.
וביאור ספק הגמ' - לצד הראשון ר' יהודה בעי תרתי: סמוך לעיר ופותחת, ור' יוסי סבר דבחדא סגי, או סמוך לעיר בלא פותחת או פותחת ואפילו אינו סמוך לעיר. ולצד השני לר' יהודה תלי רק בסמוך לעיר בין איכא או ליתא פותחת, ולר' יוסי בפותחת בלבד תליא מילתא בין סמוך או רחוק מהעיר. ומסקנא דסוגיא פשטנו צד שלישי: דר' יהודה הוי כצד השני דבסמוך לעיר תליא מילתא, ור' יוסי הוי כצד הראשון דסגי או בסמוך או בפותחת, וגרסינן "ש"מ ר' יוסי תרתי לקולא קאמר".
והשטמ"ק אכן העיר על רש"י דנמצא דפשטנו בעיין לחצאין, ואין זה במשמעות הסוגיא. ובתוס' ר"פ הסכים לפי' רש"י.
<b>ב.</b> תוס' בשם השר מקוצי פירשו ספק הגמ' כפי' רש"י, אך מסקנת הסוגיא כצד הראשון לגמרי, דר' יהודה מחמיר ובעי תרתי: סמוך לעיר ופותחת, ור' יוסי מיקל בתרוייהו דבחד מינייהו סגי. וכן נקטו הרשב"א, מאירי, ושטמ"ק דלמסקנא ר' יהודה תרי חומרי בעי. וכתב השטמ"ק דבנוסחי עתיקי גרסי "ש"מ תנא קמא תרתי בעי".
ולפי' זה ניחא קושית השטמ"ק, דנמצא דלמסקנא פשטנו כצד הראשון דהבעיא. מיהו אין נפק"מ בדעת ר' יוסי להלכה, דאף לשיטה זו מסקינן דתרתי לקולא קאמר.
<b>ג.</b> גירסת שאר הראשונים [ר"ח, רי"ף, רשב"א, חי' הרא"ה, שטמ"ק] "איבעיא להו ר' יוסי לקולא קאמר או לחומרא קאמר", ומסקינן "ש"מ ר' יוסי לקולא קאמר" וכצד הראשון, והיינו נמי דלמסקנא תרתי לקולא קאמר. ופירש הרשב"א [עפ"י גירסת המהדיר] דמיבעי דוקא בדעת ר' יוסי לפי שר' יהודה מיתלא תלי בדעת ר' יוסי.
אך הקשה הרשב"א לגירסא זו, דהוא מפרש לצד השני דהבעיא דר' יהודה אית ליה דבסמוך לעיר בין דאית ליה או דלית ליה פותחת, וברחוק דוקא אי אית ליה פותחת, א"כ איך נקטינן לצד זה דר' יוסי לחומרא ור' יהודה לקולא, הא ר' יהודה נמי אית ליה קולא. ומסיק הרשב"א לישב גירסא זו, דמשום דקי"ל הלכה כר' יוסי כדאמר רב סלא, לפיכך בעי רק בדעת ר' יוסי אי לקולא קאמר או לחומרא. וכ"כ בחי' הרא"ה.
<b>ד.</b> בפי' ר"ח איתא ביאור הצד השני דר' יוסי לחומרא קאמר, דר' יהודה בעי סמוך לעיר בלבד [בין אית ליה או לית ליה פותחת], ור' יוסי מחמיר דבעי תרתי סמוך לעיר ופותחת. ולכאורה דגריס "ואתא ר' יוסי למימר דוקא דאית ליה פותחת", ולא גרס תיבות "אפילו בתוך תחום שבת". וכן הגירסא ברי"ף וחי' הרא"ה.
<b>ה.</b> הרמב"ם (יו"ט ב. יד.) פסק "ובלבד שיהא לה פותחת ותהיה בתוך תחום שבת", ומבואר מדבריו דלמאי דפסקינן כר' יוסי שרי בכל גווני רק אם יש פותחת. והראב"ד השיג עליו דהא ר' יוסי למאי דמסקינן דלקולא קאמר שרי נמי סמוך לעיר בלא פותחת, והנה שיטת הראב"ד היא כרש"י והראשונים דמסקינן דר' יוסי תרתי לקולא קאמר: או סמוך לעיר, או פותחת ואפילו רחוק מהעיר, אך שיטת הרמב"ם צ"ע. ופירש הלחם משנה דלשיטת הרמב"ם ספק הגמ' היה בדעת ר' יהודה, אך אליבא דר' יוסי פשוט שלעולם בעי פותחת, ומיבעי מה דעת ר' יהודה והאם ר' יוסי הוה קולא לגביו או חומרא, ומסקינן דר' יוסי לקולא קאמר, דר' יהודה בעי תרתי: סמוך ופותחת, ור' יוסי לעולם בעי רק פותחת.
ופירוש זה הובא בחי' המאירי בשם יש מפרשים. מיהו יעוי' במרכבת המשנה שפירש שיטת הרמב"ם בע"א. וראה עוד פני יהושע, צל"ח, ראשון לציון, שמחת יו"ט, ובספר הליקוטים עהר"מ בשם בנין שלמה.
<b>ו.</b> להלכה - פסק הטור (תקא. ג.) כשיטת רש"י ותוס' ורוב הראשונים כר' יוסי דתרתי לקולא קאמר: סמוך לעיר אפילו בלא פותחת, ואם יש פותחת שרי עד סוף התחום. אבל השו"ע פסק כהרמב"ם דבעי לעולם פותחת ואזי שרי בתוך תחום שבת. והקרבן נתנאל (אות כ') תמה שהרמ"א לא הגיה עליו, ותרוייהו הניחו כל הני אשלי רברבי ותפסי לחומרא במילי דרבנן לסמוך על עמוד אחד. ואכן המשנה ברורה (סקט"ו) כתב בשם האחרונים דהלכה כדעת הפוסקים דבסמוך לעיר לא בעי פותחת.
<b>אמר רב סלא אר"י הלכה כר' יוסי להקל -</b> כתב השטמ"ק דאע"ג דבלאו הכי קי"ל (עירובין מו:) ר' יהודה ור' יוסי הלכה כר' יוסי, איצטריך הכא לפסוק הלכה כר' יוסי משום דמסתבר טעמיה דר' יהודה.
וראה עוד קרבן נתנאל (אות ל'), וחי' הצל"ח.
<h4>מתני'</h4>
<b>ואין מבקעין לא בקרדום ולא במגרה ולא במגל אלא בקופיץ:</b>
<b>שיטות הראשונים האם ביקוע עצים ביו"ט הוי מלאכה דאורייתא, וטעם ההיתר לבקע בקופיץ:</b>
הקשו הראשונים הלא לכאורה ביקוע עצים הוי מלאכה דאורייתא דטוחן, [כדאיתא בשבת עד: האי מאן דסלית סילתי], והוי מכשירי אוכל נפש דקי"ל (לעיל כח:) דכל שאפשר לעשותן מערב יו"ט אסור ביו"ט.
<b>א.</b> הראב"ד בהשגותיו (יו"ט ד. י.) כתב דכיון שאי אפשר לאפות ולבשל בלא עצים, עשאוהו כדיכת מלח (לעיל יד.) דשרי ע"י שינוי, ומשמע דשרי לבקע בכל אופן ואפילו לחתיכות דקות דהוי מלאכה דאורייתא.
והרא"ש (סי' ד') תמה עליו מאי שינוי בעי, הלא כבר מפורש במשנה דשרי רק בקופיץ דהוי שינוי מדרך אומנות. והים של שלמה (סי' ז') כתב דאפשר שזו גופה כוונת הראב"ד להך שינוי דמתני' לבקע בקופיץ. ועי' קרבן נתנאל (אות נ'), ומלאכת יו"ט (אות ק"ט ק"כ).
<b>ב.</b> הר"ן תירץ שביקוע עצים חשיב אוכל נפש ממש ולא מכשירין, דכל שנהנה מגופו של דבר חשיב אוכל נפש, ובעצים הרי נהנה מגופן כשעושה מהן מדורה להתחמם, וכיון דשרי לצורך מדורה שרינן נמי מסברת 'מתוך' (לעיל יב.) אף לבשל בהן, ומ"מ לא התירו אלא ע"י שינוי.
ועל סברת הר"ן תמה הב"י (תקא. ב.) בשם מהר"י אבוהב, הרי מה שהתירו במדורה לחמם היא גופה משום מתוך שהותרה לצורך אוכל נפש, ואיך נימא מתוך שהותרה הבערת מדורה לחמם נתיר נמי לבישול. והנה יעוי' בדברינו במתני' לעיל כא: (ד"ה ב"ש אומרים, אות א') דנחלקו בזה הראשונים, ויש שפירשו דהבערת מדורה לחמם שריא כצרכי אוכל נפש ממש, ברם הקושיא היא מדברי הר"ן עצמו שפירש שם דבהיתר מדורה אזלו ב"ה לשיטתם דאית להו 'מתוך'. והפוסקים עמדו בסתירת דברי הר"ן - יעוי' ב"ח שם (סק"ג), מג"א (סק"ג), פרי חדש, דרישה (סק"ב), ועי' מלאכת יו"ט (אות ק"כ), קהלות יעקב (סי' כ"א), וחי' מנחת שלמה כאן מספר מאורי אש.
וגם בדברי הרשב"א עמדו דסותר שיטתו - יעוי' אמרי בינה (דיני יו"ט סי' ב'), ושער המלך (יו"ט א. ד.).
<b>ג.</b> בחי' הרא"ה נקט נמי דביקוע עצים חשיב כאוכל נפש ממש ולא כמכשירין, אך משמע דמחדש טפי, דעצים לצורך בישול ואפיה גופה חשיבי נמי כאוכל נפש, ולא רק לצורך חימום ומטעמא ד'מתוך' כדברי הר"ן.
ובעיקר סברת הר"ן והרא"ה דכל שהוא אוכל נפש ממש שרי אף בדאפשר מאתמול, הנה רש"י לעיל במתני' ריש פרק אין צדין פליג בזה, וראה הרחבה בדברינו שם.
<b>ד.</b> הרמב"ן במלחמות (ר"פ אין צדין) נקט נמי דבקיעת עצים אפילו בקופיץ מלאכה דאורייתא היא, וכתב דהתירו ביו"ט מכיון שדרך סעודה כך הוא לבקע ולדוך בכל יום, והטריחו עליו בשינוי מעט משום עובדין דחול. ולא נתברר סיבת ההיתר לדברי הרמב"ן אי כטעמא דהראב"ד או כטעם הר"ן הנ"ל, ועי' מש"כ בהערת המהדיר (90) לרשב"א מהדו' מוה"ק.
<b>ה.</b> דעת התוס' רי"ד ותוס' חכמי איבר"א שאיסור ביקוע האסור מדאורייתא משום טוחן היינו רק ד'מסלת סלותי' לחתיכות דקות, והכא מיירי לבקע לחתיכות גסות דאסור מדרבנן גרידא משום טירחא, ולצורך שמחת יו"ט התירו בשינוי. וכ"כ הראבי"ה הובא במרדכי (סי' תרצ"א) ובאו"ז (הל' יו"ט סי' ש"ס). וכעי"ז כתבו הרשב"א והרא"ש והר"ן בשם תוס', שלא התירו אלא לבקע מהקורות הגדולות, אבל עצים דקים שנוחים להדליק בלא ביקוע כיון שביקוען הוי מלאכה גמורה דאורייתא אסור. [עי' ט"ז (תקא. ב.) שפירש בדברי הרא"ש דתרתי איכא, טירחא ואב מלאכה]. וכתבו הרא"ש והרשב"א שכן נראה גם מדברי הרמב"ם (יו"ט ד. י.), וכ"כ המגיד משנה בדעת הרמב"ם. אמנם יעוי' ים של שלמה (סי' ד' ז') שדחה דבריו, וס"ל שהרמב"ם התיר ביקוע אף דעצים דקים.
<b>ו.</b> בשיטת רש"י (ריש ע"ב) ותוס' שם (ד"ה והאמרת): כתב הפני יהושע מדנקטו דאין מבקעין עצים משום מלאכה וטירחא יתירא, נראה דלא פסיקא להו אי הוי מלאכה גמורה דאורייתא או משום טירחא בעלמא.
<b>ז.</b> הר"י מלוניל וחי' המאירי נקטו נמי דביקוע עצים איסורו משום טירחא בעלמא, אך פליגי על הא דפשיטא לראשונים דאפשר לבקע מערב יו"ט, ונקטו דטעמא דליכא איסור דאורייתא משום שא"א לעשות מבעוד יום, דאין אדם יודע כמה עצים צריכין לו, וגם המבוקעות עצמן פעמים שצריך לבקע בהן יותר.
<b>ח.</b> האור שמח (יו"ט ד. י.) כתב דהבערה שאני מכל מלאכות שהותרו לצורך אוכל נפש שהן מלאכות בעצם המאכל, משא"כ הבערה היא בעצים שהן מכשירי אוכל נפש, א"כ התירה התורה מלאכה במכשירין, לפיכך התירו חכמים גם הביקוע בשינוי.
<h4>רש"י</h4>
<b>ד"ה מן המכונס - אם כנסו מערב י"ט וכו' -</b> לאו דוקא מערב יו"ט, אלא כל שהם מכונסים קודם יו"ט דעתיה עלייהו, ולכך סתמו הרמב"ם והטור ולא פירשו מערב יו"ט - תוס' יו"ט.
<b>ד"ה סמוך לעיר - ממש -</b> עי' בדברינו במתני' ד"ה איזהו קרפף.
<b>ד"ה תרתי לקולא - ורבי יהודה דלא בעי תרתי נמי מרישא דר' יוסי ש"מ וכו' -</b> עי' מהרש"א, וע"ע מהר"ם.
<h4>תוס'</h4>
<b>ד"ה מן הקרפף - וי"ל דלא שייך עמור אלא במקום שגדילים שם כדמוכח בפרק כלל גדול:</b>
<b>האם מעמר חייב דוקא ממקום גידולו:</b>
כוונת תוס' ללשון הגמ' (שבת עג:) "האי מאן דכניף מילחא ממלחתא" דמשמע שאין חייב המעמר אלא ממקום גידולו, וכן העתיק הטור (שמ. ט.), וכן הוכיח הר"ן לקמן לג: דמפרשינן לברייתא דאסרה לגבב מן החצר דאסור רק משום דמיחזי כעושה לימים הרבה ולא משום מעמר, וכ"כ השטמ"ק כאן, וכן משמע לכאורה גם מדברי רש"י לעיל יג: (ד"ה ושלא פקסו), אמנם בריטב"א שם מבואר פירוש אחר בדברי רש"י, ודוק, ועי' בדברינו שם ד"ה ותנן נמי.
ברם כתב השלטי גבורים בשבת שם דהמרדכי (שם סי' שס"א) והגהות מיימוני (פכ"א דשבת אות ח') כתבו בסתם דיזהר אדם שלא לאסוף פירות ולקבצן יחד. וכן דקדק לשון הרמב"ם (שבת כא. יא.) שהשמיט גבי מלח שמאספו 'ממלחתא', ש"מ דאוסר אפילו שלא ממקום גידולן. וכן דקדק המנחת חינוך (מוסך השבת מעמר סק"ב) מלשון הרמב"ם. אמנם הנשמת אדם (כלל י"ג סק"א) כתב לדעת הרמב"ם שבמקום גידולן חייב על איסוף גרידא, ושלא במקום גידולן עד שידבקם יחד. וכן דעת שו"ע הרב (שמ. טו.), ועי' אגלי טל (מעמר סק"ב אות ט"ו, וכן סק"ה) שדחה שיטתו. וראה בהרחבה בשביתת השבת (מעמר סק"ז).
ולהלכה - פסק השו"ע (שמ. ט.) דרק ממקום גידולן אסור לקבץ, וכתב המשנה ברורה (סקל"ז) דלשון המחבר מורה דשלא במקום גידולן כגון שנתפזרו בבית, אפילו איסורא ליכא. [אמנם יעוי' במשנה ברורה (שלה. ה.) דמ"מ איכא איסורא ליתן לתוך הסל והקופה משום עובדין דחול, ומקור הדין מברייתא דשבת קמג:]. ומאידך פסק השו"ע דין הרמב"ם דהמקבץ דבילה ועשה ממנה עיגול הרי זה תולדת מעמר וחייב, ולדעת הנשמת אדם הנ"ל ניחא, וכ"כ המשנה ברורה (סקל"ח).
ובגדר 'מקום גידולן' - האם הוא דוקא סמוך למקום לקיטתן, או אף נתגלגלו ונתפזרו למקום אחר בשדה ובלבד שעדיין לא הכניסן לבית - עי' שמירת שבת כהלכתה (פכ"ו הע' פ"ז).
וראה עוד בדברינו במתני' כאן ד"ה מביאין עצים.
<b>ד"ה איבעיא להו - והקשה השר מקוצי נהי דר' יהודה תלי טעמא בסמוכה דוקא וכו' -</b> השר מקוצי מקשה אמאי לא נימא צד שלישי, דר' יהודה סבר כלישנא בתרא דבסמוך לעיר תליא מילתא, ור' יוסי סבר כדאמרינן בלישנא קמא דבחדא סגי: או בסמוך או בפותחת. והנה רש"י אכן פירש כך פשיטות מסקנת הסוגיא, אך השר מקוצי מוכיח דאין לומר הכי, ומפרש דמסקנת הסוגיא היא לגמרי כצד הראשון. ועי' מהרש"א שהאריך בביאור דברי השר מקוצי. וראה עוד חי' הצל"ח והגהות מעיל שמואל בישוב קושיתו לשיטת רש"י.
<b>והכי משמע לקמן מתוך פירש"י -</b> מהרש"א הגיה "ולא משמע הכי לקמן מתוך פירש"י", דהא רש"י פירש הכי מסקנת הסוגיא ולא חש לקושיא זו. ובהגהות וציונים (מהדו' עוז והדר) ציינו שבתוס' ר"פ הגירסא כלפנינו, אמנם אכן בתוס' ר"פ משמע שמסכים לפי' רש"י גם במסקנת הסוגיא.
<h3>דף לא:</h3>
<h4>גמ'</h4>
<b>והאמרת רישא אין מבקעין כלל -</b> רש"י ותוס' משמיה דרש"י פירשו דס"ד דטעם משנתינו משום מלאכה וטירחא יתירה, לכך קשיא ליה רישא לסיפא. אך תוס' רי"ד נקט דודאי ידע דטעם המשנה משום מוקצה, ואפילו הכי מקשה סתירת רישא לסיפא, עי' בדבריו. וראה עוד ט"ז (ריש סי' תק"א), יד דוד, ומרומי שדה.
<b>חסורי מחסרא והכי קתני אין מבקעין מן הסואר של קורות ולא מן הקורה שנשברה ביו"ט -</b> לעיל ב: מוכחינן ממתני' דסתם לן תנא מוקצה ביו"ט כר' יהודה. ופירשו תוס' שם (ד"ה אין מבקעין) והרשב"א בסוגיין, דלא מייתי התם מרישא דמיירי בסואר של קורות דהוו מוקצה דחסרון כיס שאף ר' שמעון מודה דאסור, אלא מסיפא דלא מן הקורה שנשתברה.
אך צ"ע אמאי לא מוקמינן אף סיפא כר' שמעון, דהא מודה ר' שמעון כשאין יושב ומצפה כדאיתא בסוף מכילתין, והרי אין אדם מצפה אימתי תשבר קורתו - עי' מש"כ לישב תוס' לעיל ב: הנ"ל, ועי' רשב"א כאן שתירץ בע"א, וראה עוד בעל המאור (לעיל ב:), והשגות הראב"ד שם על דבריו.
מיהו המאירי בסוגיין נקט דאף רישא ד'סואר של קורות' כר' יהודה אתיא ולא כר' שמעון, דבכל קורות מיירי ואפילו שאין חסרון כיס בהסקתן. וצ"ב הלא סואר של קורות הן עומדין לבנין, ומקפיד עליהן כדאיתא בשבת קכה:
וראה עוד חי' מהרי"ח במשניות, והגהות יש סדר למשנה.
<b>ולא בקרדום וכו' לא שנו אלא בנקבות שלו אבל בזכרות שלו מותר וכו', ואיכא דמתני לה אסיפא אלא בקופיץ וכו' לא שנו אלא בזכרות שלו אבל בנקבות שלו אסור:</b>
<b>א] פירושי הראשונים:</b>
<b>א.</b> רש"י פירש במתני' דסתם קרדום ראשו רחב, ויש שעשוי שראשו השני צר. ומאידך סתם קופיץ ראשו צר, ויש שעושין קופיץ שראשו השני קצת רחב. הלכך פירש הכא דלישנא קמא מיירי בקרדום שיש לו ראש דזכרות ונקבות ובראש הרחב דמי למלאכת אומן, אך מיירי בסתם קופיץ שכולו זכרות, ולישנא בתרא בסתם קרדום שכולו נקבות, ובקופיץ שעושין לו זכרות ונקבות.
ולשיטה זו נמצא דלא פליגי שתי הלישנות לדינא, ובין בקרדום ובין בקופיץ בנקבות אסור ובזכרות שרי, ואין ביניהן חילוק אלא במציאות הקרדום והקופיץ ומנהג המקומות. אמנם יעוי' ביד דוד שנקט אף לפי' רש"י דאיכא נפק"מ בין הלשונות.
ועל דרך שיטת רש"י פירשו הר"י מלוניל, הר"ן, וספר המכתם. ועי' קרבן נתנאל (אות מ') שנקט והוכיח כשיטה זו. וראה עוד הגהות יתרון האור במשניות.
<b>ב.</b> התוס' רי"ד פירש שקרדום וקופיץ תרוייהו יש להם זכרות ונקבות, אלא שהקרדום הוא גדול יותר וניכר שהוא כלי האומנין, וקופיץ ניכר שהוא כלי הדיוטות, עי' שפירש היטב לפי"ז שתי הלשונות. וכעי"ז איתא בחי' המאירי.
<b>ג.</b> חי' הרא"ה נקט בקרדום וקופיץ כפירוש רש"י דיש שעשויין כך ויש שעשויין כך, אך פירש הגמ' באופן אחר, ונקט דחולקין הלשונות לדינא.
<b>ד.</b> ובשיטת הרמב"ם (יו"ט ד. י.) בפשטות משמע דפליגי הלשונות, וכן פירש בדעתו הראשון לציון. אמנם יעוי' בב"ח (סי' תק"א סוף סק"ב) שמצדד לדעת הרמב"ם דלא פליגי הלשונות.
<b>ב] לענין הלכה:</b>
הרמב"ם (יו"ט ד. י.) וכן הרא"ש (סי' ד') משמו ומשמיה דהעיטור פסקו הלכה כלישנא בתרא, נמצא דלשיטת רוב הראשונים דפליגי הלשונות, פסקינן הלכתא דקופיץ לבדו שרי ובזכרות שלו בלבד, אך קרדום בכל גווני אסור. מיהו כתבו תוס' דלדידן אין נפק"מ, כיון שאין אנו בקיאין מהו קרדום וקופיץ, הלכך בכל גווני אסור. וכ"כ הטור (תקא. א.) בשם ספר המצות, אך הוסיף דמותר לבקע בסכין. וכן איתא בתוס' ר"פ שהר"פ התיר בסכין.
ולענין שבירת העצים ביד: בתוס' איתא דשרי, והטור (סק"ב) כתב שמפירוש רש"י נראה דמותר, [ותמה הב"י שאינו יודע מאיזה לשון של רש"י דייק הכי, ועי' ט"ז (סק"ב), והגהות רעק"א שם שדקדק באופן אחר, וע"ע ים של שלמה (סוס"י ז')]. מיהו כתב הטור שמלשון הרא"ש נראה דאפילו לשברם ביד אסור, וטוב להחמיר. ועי' בב"י היכי משמע כן מדברי הרא"ש. אולם כתב הב"י דבתוספתא (פ"ג ה"י) משמע דשרי לבקע ביד.
והשו"ע (תקא. ב.) הביא דיש מי שאוסר ביד, וכתב המשנה ברורה (סק"י) שכן הסכימו כמה אחרונים.
<h4>מתני'</h4>
<b>בית שהוא מלא פירות ונפחת נוטל ממקום הפחת ר' מאיר אומר אף פוחת לכתחלה ונוטל:</b>
<b>א] ביאור מחלוקתם:</b>
בגמ' מבואר דמיירי באוירא דליבני דליכא איסור סתירת אהל, וביאר הראש יוסף דת"ק אסר לפחות משום איסור דרבנן דסתירת אהל עראי, ור' מאיר שרי משום שמחת יו"ט.
והנה בגמ' איתא דאיכא גם איסור טלטול מוקצה, וביארו רש"י ותוס' דאיסור זה גם שרי משום שמחת יו"ט, וחזינן דתרי איסורי דרבנן התיר ר' מאיר לצורך שמחת יו"ט. מיהו יעוי' בדברינו בגמ' (ד"ה אמר רבי זירא) שהתוס' רי"ד בסוגיין והריטב"א בעירובין נקטו דליכא מוקצה כלל.
ברם בחי' הרא"ה והשטמ"ק פירשו דהא דמוקמינן באוירא דליבני אין הכוונה שכל הבית בנוי כך, דא"כ הוי אהל עראי ואכתי איכא איסור סתירה דרבנן, אלא כל הבית בנין גמור הוא ויש בו פתח שסתום באוירא דליבני. ומבואר מדבריהם דמוקצה בלבד הוא דשרי לצורך אוכל נפש, [או דסברי כתוס' רי"ד והריטב"א הנ"ל דליכא מוקצה כלל], אבל סתירת אהל עראי דרבנן לא הותרה. והא דשרי ר' מאיר לפחות הפתח, לפי שבאוירא דליבני ליכא אפילו איסור סתירה דרבנן, והא דמחמיר ת"ק ואסר לפחות הפתח, מבואר מדברי הרא"ה משום <b>דמיחזי</b> כסתירת בנין. [ויש ראשונים שנקטו דהא דמשני 'באוירא דליבני' קאי רק לר' מאיר, אבל לת"ק מיירי בבנין גמור, ולפי"ז ניחא דעת ת"ק שאסר לפחות - עי' בדברינו אות ב']. וראה עוד מש"כ חי' הצל"ח (בסוף העמוד) בביאור מחלוקת ת"ק ור' מאיר.
<b>ב] אמאי לת"ק לא אמרינן מיגו דאיתקצאי בין השמשות וכו':</b>
<b>א.</b> רש"י פירש דליכא בפחיתה איסור דאורייתא, ובמוקצה מחמת איסור דרבנן לא אמרינן מיגו דאיתקצאי. וכשיטה זו נקטו הרבה ראשונים - הרא"ש (סי' ה'), תוס' ר"פ בסוגיין, בעל המאור (לקמן לד:), וכן ספר המאורות וספר השלמה ומאירי בשבת מג:, וכן מוכח בחי' הר"ן (שבת מה:), וכ"כ הטור (סוס"י תקי"ח).
תוס' הקשו לפירש"י מסל שלפני האפרוחים ומוכני שיש עליה מעות, דאמרינן מיגו דאתקצאי אף דליכא אלא מוקצה מדרבנן, וכתבו הראשונים בשבת לישב דדוקא בדבר הראוי לאכילה כפירות אמרינן דלא הוקצה מחמת איסור דרבנן, ולא באפרוחין ומוכני שאין ראויין לאכילה.
מיהו בפי' רש"י לעיל ריש כה. משמע דאף באוכלין אמרינן מוקצה מחמת איסור דרבנן. וראה פני יהושע שם שכתב דרש"י לא פסיקא ליה הך מילתא.
ולשיטת תוס' דאף במוקצה דרבנן אמרינן מיגו דאיתקצאי, יעוי' מה שהקשה באפיקי ים (ח"ב סי' כ"א ד"ה ומקום).
<b>ב.</b> והנה לשיטה זו נמצא להלכה דקי"ל כת"ק שרי ליטול ממקום הפחת רק כגון אוירא דליבני או כגון כותל רעוע דליכא איסור סתירה דאורייתא, אבל בנין גמור ובריא שנפל הוו הפירות מוקצה. וכ"כ הרא"ש, והוסיף דאף ר' שמעון אסר מוקצה כה"ג, ולא שרי אלא כגון סוכה רעועה דמצפה שתיפול.
ברם הרשב"א כתב דרבנן שרו כשנפחת מעצמו אפילו בבנין גמור. והרמב"ן במלחמות (סוף פירקין) דקדק הכי דעת הרי"ף דלא מוקי מתני' באוירא דליבני, משמע דמוקמי הכי בגמ' רק אליבא דר' מאיר. והמגיד משנה (יו"ט ב. ט.) והב"י (סוס"י תקי"ח) פירשו הכי בדעת הרמב"ם. והמג"א (סקי"ד) פירש הכי דעת השו"ע. וביארו המגיד משנה והב"י דהרמב"ם והרי"ף סברי כדעת הרמב"ן שהבאנו לקמן דהפירות שבבית לא חשיבי כלל מוקצה. וראה עוד ראשון לציון שהאריך בדעת הרמב"ם.
<b>ג.</b> והנה רש"י גופיה בעירובין לד: נקט כדברי תוס' דהכא דסתם לן תנא כר' שמעון. וכתב בחי' חת"ס דרש"י התם מיירי לס"ד דהגמ' דבבנין גמור איירי דאיכא איסור סתירה דאורייתא, אך בסוגיין פירש למסקנא דמוקמינן באוירא דליבני. וראה עוד מש"כ השפ"א בדעת רש"י.
<b>ד.</b> תוס' מסקי דמתני' אתיא כר' שמעון דלית ליה מוקצה וגם לא ס"ל 'מיגו דאיתקצאי'. והקשה הרשב"א הלא אין האדם מצפה שיפחת הבית, והרי מודה ר' שמעון היכא דאינו יושב ומצפה כמו גבי כוס קערה ועששית (שבת מד.). ותירץ דמתני' מיירי בכותל רעוע העשוי ליפחת ביומו ודעתו עליו. וכן פירש הריטב"א (עירובין לד:)
וראה עוד בים של שלמה (סי' ח'), קרבן נתנאל (אות פ'), ופני יהושע.
<b>ה.</b> באופן נוסף פירש הרשב"א דמתני' אתיא אף כר' יהודה דאית ליה מוקצה, ומיירי בכותל רעוע וכגון שהתנה עליו אם יפחת, דמהני תנאי כדאיתא לעיל ל: גבי סוכה רעועה.
<b>ו.</b> הרמב"ן במלחמות (סוף פירקין) פירש דהא דאין הפירות נעשין מוקצה מחמת סתימת הבית, לפי שאין בגופן איסור אלא מחמת הבית, וכיון שנפחת הותרו, דלא אמרו מוקצה אפילו מחמת איסור דרבנן אלא כגון מוכני או סל דאפרוחין שהן עצמן נעשו בסיס לדבר האסור, או כגון גרוגרות וצמוקין שהן עצמן אינן ראויין. ומהאי טעמא שרי נמי טבל שאין בו חיסרון ראויות לאכילה, אלא ארי הוא דרביע עליה, וכיון שנתעשר הותר.
וסברת הרמב"ן הביאו גם הרשב"א, הר"ן, וחי' הרא"ה (בסוגיין ולקמן לד:), והריטב"א (שבת מג.). ולענין הלכה בפלוגתת ראשונים זו - יעוי' ביאור הלכה (סוס"י תקי"ט ד"ה בית).
<b>ז.</b> האחרונים כתבו לישב באופנים נוספים אמאי לא אמרינן בפירות דסוגיין ובטבל מיגו דאיתקצאי - יעוי' שו"ת רעק"א (ח"ב סי' ק"ג), משנה ראשונה (תרומות פ"ב מ"ג), שפ"א ומגיני שלמה (שבת מג.), שמחת יו"ט כאן, ואפיקי ים (ח"ב סי' כ"א).
<h4>גמ'</h4>
<b>אמאי והא קא סתר אהלא</b> - חי' בן הרמב"ן הקשה דילמא ההיתר משום מכשירי אוכל נפש, ותירץ דמטעם זה הותרו רק דברים שדרך לעשותן, אבל אין דרך העולם לסתור בנין לצורך אוכל נפש. והפני יהושע כתב דהך סתירה חשיבא מכשירין שאפשר לעשות מאתמול. וראה עוד מלאכת יו"ט (אות קכ"ב).
<b>אמר רנב"א אמר שמואל באוירא דליבני -</b> האם גם לת"ק איירי באוירא דליבני, ובמה נחלקו ת"ק ור' מאיר אי שרי לפחות לכתחילה - עי' בדברינו במשנה.
<b>הני ליבני דאייתור מבנינא שרי לטלטלינהו וכו' שרגינהו ודאי אקצינהו -</b> הקשה בחי' מנחת שלמה נהי דמוקצה הן, הלא יכול לטלטלן ולפתוח ע"י דבר המותר דהוה טלטול מן הצד לצורך דבר המותר [עי' תוס' שבת ריש מד.]. וכתב דלכאורה מכאן סייעתא לדעת החזו"א (מז. יב.) דשרי טלטול מן הצד רק כשמטלטל דבר המותר עם האסור, ולא כשעיקר הטלטול הוא בשביל המוקצה. וראה עוד בדברינו לעיל ב. ד"ה ב"ש אומרים, אות ב'.
<b>אמר רבי זירא ביו"ט אמרו אבל לא בשבת:</b>
<b>מחלוקת ראשונים בביאור התירוץ, והאם יש להוכיח שהותר טלטול מוקצה לצורך אוכל נפש:</b>
<b>א.</b> רש"י פירש דאף שאסור מדרבנן התיר ר' מאיר משום שמחת יו"ט, ומכאן הוכיחו תוס' ותוס' ר"פ שהותר טלטול מוקצה לצורך אוכל נפש. וכ"כ תוס' לעיל כח: (ד"ה גריפת), ותוס' לעיל ח. (ד"ה אמר רב יהודה), ועי' הרחבה בדברינו על תוס' לעיל ח. הנ"ל.
ויש לעיין מהו המוקצה דהך אבנים דשרגינהו וייחדן לבנין: ובריטב"א (שבת קכד:) כתב דמשום שנפגמות ונפסדות הוו כמוקצה מחמת חסרון כיס. ובפי' ר"ח שם איתא דכיון שאקצינהו לבנין תו לא חזו למידי והוו כגרוגרות וצמוקין. ומ"מ משמע דבין מוקצה דחסרון כיס ובין מוקצה מחמת גופו שרו לצורך אוכל נפש.
והנה מהרש"א כאן כתב דאף דת"ק דמתני' לית ליה מוקצה כר' שמעון [כלומר כדמסקי תוס' דת"ק דמתני' כר' שמעון ס"ל], מ"מ ר' מאיר לא אשכחן דמתיר מוקצה. ומבואר מדבריו דאליבא דר' שמעון דלית ליה מוקצה מותר לטלטל הנך לבנים, וצ"ע הלא בין אי הוו מוקצה דחסרון כיס ובין אי כגרוגרות וצמוקין מודה ר' שמעון בהנך מוקצין. ואכן מהר"ם כתב דטלטול הך אבנים שאין עליהם תורת כלי כלל אפילו ר' שמעון מודה דאסורין לטלטל. וכעי"ז תמה שער המלך (שבת כו. כב.) על מהרש"א. וכן העירו הרש"ש, מגיני שלמה, והגהות מעיל שמואל וגנזי יוסף.
<b>ב.</b> ברם תוס' רי"ד פירש תירוץ הגמ', דודאי אי שרגינהו לבנין הוו הלבנים מוקצה ואסורין בין בשבת ובין ביו"ט, אלא דהכא לא שרגינהו אלא לסגור בהן את הפירות, וכיון שמתיר ר' מאיר ביו"ט לכתחילה לפתוח ואין בזה סותר, נמצא שלא הוקצו הנך לבנים כלל. ולדבריו אין ראיה מסוגיין שהותר מוקצה לצורך אוכל נפש.
וכעין זה דחה הריטב"א (עירובין לד:) וז"ל "ומסתברא דממתני' ליכא ראיה כלל, דהיינו טעמא דמתני' מפני שכיון שניתנו הלבנים האלו בכאן כעין דלת, והסתימה היא בענין שמותר לפתוח אותה, הרי אין העפר והלבנים מוקצין, ומעתה אין לנו ראיה להתיר טלטול האפר ביו"ט לצורך אוכל נפש". וכן דעת חי' המאירי בסוגיין דבאוירא דליבני ליכא סתירה אפילו מדרבנן.
<b>אמר שמואל חותמות שבקרקע מתיר אבל לא מפקיע ולא חותך, שבכלים מתיר ומפקיע וחותך:</b>
<b>א] גדר ההיתר להתיר ולהפקיע בכלים:</b>
הא דשרי להתיר קשר החבל, פירש רש"י משום דלא הוי קשר של קיימא שהרי להתיר תמיד הוא עשוי. וכ"כ המשנה ברורה (שיד. ל.).
והנה 'מתיר' היינו קשרי החבלים, אבל 'מפקיע' מבואר מפירש"י (ד"ה אבל) דהיינו לסתור עבותו וגדילתו של החבל עצמו, וכעי"ז פירשו הטור ושו"ע (שיד. ח.) דהיינו סותר שרשרות החבל, וטעם ההיתר פירש"י דאין סתירה בכלים. מיהו ביאור הלכה שם (ד"ה חותלות) הביא תמיהת חי' רעק"א היאך שרי לשיטת הרמב"ם שהפותל חבלים חייב משום קושר ומתיר, וכתב שהרמב"ם יפרש ד'מפקיע' היינו מנתק וקורע החבל, וכעין דאיתא (שבת כא.) "מבלאי מכנסי כהנים וכו' ומהן היו מפקיעין", ופירושו שהיו קורעין כדפירש"י שם.
והחזו"א (נא. יג.) השיג על פירושו, ופירש לדעת הרמב"ם דמותר להתיר גדילת החבל של החותלות, לפי שנעשה דרך כילוי החבל דמטרתו להגיע לאוכל, לפיכך אין התרת הגדיל בכלל מלאכת מתיר. ומשום כך מצדד דהכא שרי להתיר אפילו קשר של קיימא [ודלא כפירש"י], ובלבד שאין איסור התרתו מדאורייתא כגון הכא דהוי מקלקל, עי' בדבריו.
<b>ב] האם שרי בכלים רק סתירת חבל, או גם מנעול דעץ ומתכת:</b>
פירש רש"י דבכלים מותר לפי שאין סתירה בכלים, והיא שיטת בית הלל (לעיל י. יא:) דאין בנין וסתירה בכלים, וראה בזה הרחבה בדברינו לעיל יא: ד"ה תריסי חנויות.
והנה רש"י פירש דמתיר ומפקיע וחותך מיירי בחבל הקשור, ועי' תוס' שבת קמו. (ד"ה מתיר) שהוכיחו הכי מהסוגיא דעירובין לד: דבחבל דוקא שרי, אבל פותחת ומנעול של עץ ושל מתכת אסור לשבר ולהפקיע. וע"ע תוס' עירובין לה. (ד"ה בעי סכינא). וכ"כ הרא"ש בעירובין (פ"ג סי' ה'), והטור (שיד. ז., תקיט. ג.).
מיהו נראה מלשון הרא"ש, דתוס' והרא"ש אזלו בהא לשיטתם דבנין וסתירה גמור דחיזוק ואומנות כגון דפותחת של עץ ומתכת איכא נמי בכלים. אך לשיטת רש"י דליכא כלל בנין וסתירה בכלים שרי בכל גווני, [עי' בדברינו לעיל יא: הנ"ל], ולפי"ז הא דנקט רש"י הכא 'חבל' אורחא דמילתא נקט.
ולהלכה נקטו הטור ושו"ע (שם) דמפקיע וחותך בחבל בלבד ולא בפותחת של עץ ומתכת.
<b>והתניא מודים חכמים לר' מאיר בחותמות שבקרקע וכו' -</b> עי' מש"כ בחי' הצל"ח לבאר מאי שנא להך ברייתא דחכמים שאסרו במתני' לפחות הבית לכתחילה, התירו גבי חותמות שבקרקע.
<h4>רש"י</h4>
<b>ד"ה והאמרת רישא - דטעמא דמתני' לאו משום מוקצה תנא ברישא אין מבקעין עצים אלא משום מלאכה וטרחא -</b> לשון זו כתבו גם תוס' (ד"ה והאמרת) משמיה דרש"י, וכתב הפני יהושע דנראה דמספקא להו אי הוי מלאכה דאורייתא גמורה או איסור טירחא בעלמא, ונחלקו בזה הראשונים - עי' בדברינו במתני' לעיל ע"א ד"ה ואין מבקעין.
<b>ד"ה נוטל ממקום הפחת - דכיון דלא הוה פתיחתו איסורא דאורייתא כדמוקמינן לה באוירא דליבני -</b> עי' בדברינו במתני' ד"ה בית, אות ב'.
<b>ד"ה מתיר - דהא לאו קשר של קיימא הוא שהרי להתיר תמיד הוא עשוי -</b> עי' בדברינו בגמ' ד"ה אמר שמואל, אות א'.
<b>ד"ה ולא חותך - דהא סתירה היא ויש סתירה בבנין של קרקע -</b> משמע מדברי רש"י דהוי סתירה דאורייתא, וכן משמע מדברי רש"י בסוף העמוד. וצ"ע דברש"י בעירובין לה. (ד"ה ובעי) פירש דהוי מדרבנן דמיחזי כסותר, ולא סותר בנין ממש דהא פתיחת דלת בעלמא הוא. ונראה דרש"י שם פירש למאי דמסקינן הכא דמודו רבנן לר' מאיר בחותמות שבקרקע דהוי דרבנן, אבל רש"י כאן פירש אליבא דשמואל דס"ל כתנא הסובר דהוי דאורייתא.
<b>ד"ה ושל כלים - כגון תיבה הנעולה ע"י קשר חבל וכו' דאין סתירה בכלים -</b> עי' בדברינו בגמ' ד"ה אמר שמואל, אות ב'.
<h4>תוס'</h4>
<b>ד"ה אבל קרדום - ופירשו התוס' דאין אנו בקיאין בקרדום וכו' ולכך יש לנו לאסור לבקע עצים רק ביד -</b> עי' בדברינו בגמ' ד"ה ולא בקרדום, אות ב'.
<b>ד"ה ונפחת - ופירש בקונטרס דכיון דאינו אסור אלא מדרבנן לפחות וכו' השתא דנפחת שרי למיכל מינייהו וכו' והכי אמר גבי טבל וכו' ולא נהירא וכו' -</b> שיטות הראשונים אמאי לא אסר ת"ק משום מיגו דאיתקצאי, ואמאי גבי טבל לא אמרינן מיגו דאיתקצאי, ומ"ש מסל שלפני האפרוחין - יעוי' בדברינו במתני' ד"ה בית, אות ב'.
<b>ומ"מ קשה דהכא הפחת הוי בעולם -</b> פי' הלבנים שנפחתו. ועי' מש"כ לישב מגיני שלמה, וע"ע שפ"א, וחזו"א (מז. יט.).
<b>לכנ"ל דאתיא האי סתמא כר' שמעון דלית ליה מוקצה -</b> עי' בדברינו במתני' הנ"ל.
<b>ד"ה אמר ר' זירא - מכאן יש ראיה לריצב"א שפירש לעיל דטלטול מוקצה התירו ביו"ט משום אוכל נפש -</b> עי' בדברינו בגמ' ד"ה אמר רבי זירא.
<h3>דף לב.</h3>
<h4>גמ'</h4>
<b>הא מני ר' נחמיה היא דאמר כל הכלים אין ניטלין אלא דרך תשמישן:</b>
<b>פירושי הראשונים בשיטת ר' נחמיה, ונפק"מ:</b>
שיטת רש"י דלר' נחמיה אין כלי ניטל אלא לצורך תשמישו <b>המיוחד</b>. והקשו עליו תוס' (שבת לו. ד"ה הא ר' נחמיה), והרשב"א בסוגיין, הלא סכין עומד ומיוחד לחתיכה ואמאי אסר הכא לחתוך. מיהו רש"י כאן הדגיש דסכין מיוחד הוא לחיתוך אוכלין ולא לחותמות.
תוס' והרשב"א הנ"ל הביאו פירוש ר"ת (בספר הישר חלק השו"ת סי' ב') שר' נחמיה מתיר לצורך תשמישו <b>הרגיל</b> דהכלי בחול, ולאו דוקא תשמישו המיוחד, לפיכך חיתוך חותמות אינו תשמישו הרגיל דסכין.
נפק"מ בין השיטות - דלפי' רש"י כלי שמלאכתו לאיסור אסור לטלטלו לר' נחמיה אף לצורך גופו כגון קורנס לפצע בו אגוזים, דהרי הותר רק תשמישו <b>המיוחד</b> דהכלי, וקורנס תשמישו המיוחד הוא לאיסור, וכ"כ רש"י בהדיא בשבת קכד. (ד"ה א"ל רבא). אך לשיטת ר"ת שרי ר' נחמיה כלי שמלאכתו לאיסור לצורך גופו כשהוא תשמיש הרגיל בו, כגון קורנס לפצע בו אגוזים.
מיהו דעת הרמב"ן [הובא בחי' הר"ן שבת קכד., וברשב"א וריטב"א בשם יש מפרשים], דאף דבעי ר' נחמיה תשמישו <b>המיוחד</b> כדפי' רש"י, מ"מ מתיר ליטול קורנס לפצע בו אגוזים, דתשמישו המיוחד דקורנס הוא להכות בו, והכי נמי לפצע אגוזים הוא מכה בו, לאפוקי כגון מדוכה שמלאכתה לדיכה דאסור לפצע בה אגוזים. ומאידך בתוס' ר"פ כאן איתא בשם ר"ת דלפצע אגוזים בשבת אסור לר' נחמיה.
והרחבה בשיטות הראשונים אליבא דר' נחמיה - יעוי' בספרנו 'איזהו מקומן' למסכת שבת דף קכד.
<b>מסיקין בכלים ואין מסיקין בשברי כלים:</b>
<b>א] בענין סתירה בכלים:</b>
הנה קי"ל כב"ה (עי' לעיל יא:) דאין בנין וסתירה בכלים. והמג"א (תקא. יג.) הביא שהיראים דקדק מהכא דאפילו מדרבנן ליכא ושרי סתירה בכלים, דהא מותר להסיק בכלים אף שסותרן בכך. ודחה המג"א דאפשר שהותרה הכא סתירת כלים לצורך אוכל נפש כשם שהותרה הבערה, ועוד כתב המג"א שסותר שלא ע"מ לבנות הוא איסור דרבנן גרידא, והקילו בו לצורך אוכל נפש כמו ביקוע עצים. וביאור הגר"א (שיד. א.) כתב דסתירה כה"ג חשיבא גרמא, ואינו דומה לאופה ומבשל שדרך מלאכות הללו בכך. ובאבני נזר (סי' רי"א) כתב שאיסור 'סותר' הוא רק כשאפשר לחזור ולבנות בשברים, משא"כ הכא שהכלי נשרף כולו.<b></b> וכעי"ז כתב האור שמח (פכ"ג דשבת) דכילוי מן העולם לא נחשב סותר.
<b>ב] בענין שימוש והנאה ממוקצה:</b>
מפירוש רש"י מבואר דסיבת האיסור להסיק בשברי כלים משום דמטלטל המוקצה להסקה, משמע הא מדליקן במקומן שרי. אך הרשב"א (שבת כט.) נקט דאפילו לשורפן במקומן אסור מפני שנהנה מהמוקצה, וס"ל דדוקא הנאה הבאה מאליה מן המוקצה שרי, אבל לא להשתמש במוקצה בידים כגון להדליק בו או לסמוך בו כרעי המטה. וכן נקט מהרש"א (לקמן לג.) דתשמיש במוקצה אסור דהוי כאכילתו.
והנה בהגהות רעק"א לשו"ע (סי' שכ"ה על המג"א סק"ט) נקט לדברי הרשב"א שאסור לשבת על אבן מוקצה, ודלא כשאר ראשונים דשרו. מיהו יעוי' קהלות יעקב (סי' ד') שנקט אליבא דהרשב"א [לישבו מקושיות בית הלוי ח"א סי' י"ב], דרק במוקצה דמחוסר הכנה החמיר ואסר שימוש בו, אבל במוקצה דעצים ואבנים שרי.
ולהלכה פסק המשנה ברורה (תקא. כג.) דברי הרשב"א לאסור לענין הדלקה, אך לישב ע"ג מוקצה כשאין מזיזו ממקומו פסק המשנ"ב (שח. פב.) להיתירא. ועי' חזו"א (מב. יב.).
וראה עוד בדברינו לעיל ג: ד"ה אין מטלטלין, והרחבה בענין זה - יעוי' בספרנו 'איזהו מקומן' למסכת שבת דף כט.
<b>תרי תנאי ואליבא דר' נחמיה -</b> עי' תוס' שבת קמו: ד"ה הא רבנן.
<h4>מתני'</h4>
<b>אין פוחתין את הנר מפני שהוא עושה כלי:</b>
<b>פירושי הראשונים:</b>
<b>א.</b> רש"י, הר"י מלוניל, ספר המכתם, מאירי, וכן הטור (תקיד. ז.) פירשו ד'אין פוחתין' היינו לתחוב אגרופו בתוכו ולחקוק נר. והקשו תוס' דפשיטא שאסור דאפילו אין עושה כלי גמור מ"מ אסור אף להתחיל עשיית כלי.
מיהו תוס' רי"ד פירש [ואפשר שכן הוא גם פירש"י], דדייקינן לשון המשנה "מפני שהוא עושה כלי" משמע דאסור דוקא לפי שנחשב מעשה דגמר מלאכה, ומשנתינו ר' מאיר היא שהתיר במשנה דלעיל לפחות הפתח דאוירא דליבני משום שאינה סתירה גמורה, ועל כרחך הכא דאסר פחיתת הנר משום דחשיבא עשיית מנא, והיינו דבעי הגמ' מאן תנא דפחיתת הנר מנא הוא, ומוקמינן לה כר' מאיר דשמעינן נמי לענין טומאה דס"ל הכי.
ומגיני שלמה פירש דרש"י לשיטתו דאין בנין בכלים כלל ואפילו עושה כלי מתחילתו, אלא כשגמר הכלי מתחייב משום מכה בפטיש. וראה מש"כ על דבריו השפ"א. וע"ע מרומי שדה, תולדות יעקב, שמחת יו"ט, וחידושי בתרא (אות קמ"ז). [בעיקר פלוגתת רש"י ותוס' זו בגדר אין בנין בכלים - יעוי' בדברינו לעיל יא: ד"ה תריסי חנויות].
<b>ב.</b> עוד הקשו תוס' והראשונים איך אמרינן בגמ' דמקבלין טומאה משעת פחיתתן קודם שנצרפו בכבשן, הא הוו כלי אדמה שאין מקבלין טומאה. ותירץ השטמ"ק דשיטת רש"י ד'כלי אדמה' היינו מאדמה קשה בלא גיבול, או במין אדמה שאין ראוי להיסק ולעשות ממנה כלי חרס, אבל עפר שגבלו כדהכא ועתיד להסיקו בתנור מקבל טומאה. וכן מוכח מפי' רש"י שבת טז: (ד"ה כלי אדמה), ויומא ב. (ד"ה כלי אדמה). והמאירי הביא בשם יש מפרשים שיטה זו דאם גבלו לא חשיב 'כלי אדמה'. ועי' הערת המהדיר (123) לרשב"א מהדו' מוה"ק.
ועוד בישוב קושיא זו על פירש"י - יעוי' מגיני שלמה, שפ"א, וחידושי בתרא (אות קמח-קמט).
<b>ג.</b> שאר הראשונים (תוס', תוס' ר"פ, רשב"א בשם ר"ת בספר הישר סי' רנ"ח, ר"ן, חי' הרא"ה) פירשו דשתי פעמים היו מכניסין לכבשן, פעם ראשונה ליבשן קצת, ופעם שניה לצרפן ולחזקן. ונאמרו כמה פירושים מהו 'אין פוחתין' לשיטה זו: תוס' ותוס' ר"פ פירשו שהיו רגילין לשים בחקיקתו קש או דבר אחר כדי שלא יפלו דפנותיו בהיסק הראשון, והסרת אותו דבר קרי ליה 'אין פוחתין'. והר"ן וחי' הרא"ה פירשו שדרכן היה לעשות כיסוי לכלי חרס שיש לו בית קיבול, ומסיקין אותו בכבשן, ואח"כ נוטלין הכיסוי ומתקנין אותו וחוזרין לצרפו בכבשן, ועל נטילת אותו כיסוי אמר 'אין פוחתין'. ולפירוש זה הסכים השטמ"ק. ועוד הביא השטמ"ק יש מפרשים דכשמוציאין מהתנור לאחר שנתייבש מעט אפשר לתקנו ולחקקו, ועל אותה חקיקה ותיקון קאמר 'אין פוחתין'. ובשם מורו פירש השטמ"ק דעל ההכנסה להיסק ראשון קאמר 'אין פוחתין', דעל ידה הכלי מתייבש קצת ונראה כנפחת.
<b>ד.</b> הרמב"ם בפי' המשנה, וכן בהלכותיו (יו"ט ד. ח.) פירש 'אין פוחתין את הנר' דהיינו שתי נרות המחוברין בתחילת עשייתן, אין פוחתין אותן לחלקן לשתים. וצ"ב מאי מייתי הגמ' לתלות זאת בפלוגתת ר' מאיר ור' יהושע לענין קבלת טומאה והיסק כבשן. וביאור הסוגיא לשיטת הרמב"ם - יעוי' מרכבת המשנה, ים של שלמה (סי' י'), שער המלך, ראשון לציון, ויד דוד.
וכתב היד דוד שגירסת רש"י והראשונים "אין <b>פוחתין</b> את הנר", אך גירסת הרמב"ם "אין <b>פותחין</b>", דהיינו לפתוח הסתום ולחלקן לשתים.
ולענין הפרדת גביעי לבן וכיוצא בזה, נחלקו פוסקי זמנינו אם יש בזה איסור כדעת הרמב"ם, או דכיון שכבר נגמרו לגמרי ואפשר להשתמש בהן לא דמי לנרות דהרמב"ם - עי' משנה ברורה מהדו' 'דרשו' הע' 26 לסי' תקי"ד.
<b>ואין עושין פחמין ביום טוב:</b>
<b>פירושי הראשונים בטעם האיסור:</b>
<b>א.</b> רש"י פירש דאיסור עשיית פחמין גם הוא משום עשיית כלי. וראה בפני יהושע שנקט אליבא דרש"י דהאיסור הוא משום מכה בפטיש, ועי' באפיקי ים (ח"ב סי' ד' ענף ז') שהשיג על דבריו, וראה עוד שמחת יו"ט, וחי' מנחת שלמה.
<b>ב.</b> הר"ן והמאירי פירשו דהאיסור משום דהוה מכבה. והקשה אפיקי ים הנ"ל אמאי לא פירש נמי רש"י מטעם מכבה, עי' שדן בזה, ומסיק דיתכן לפי שמשכחת עשיית פחמין בלי כיבוי בידים, [וכ"כ החסדי דוד תוספתא פ"ג ה"י], ועוד דהוי דומיא דאין פוחתין את הנר ואין חותכין הפתילה דעל כרחך הוא משום מתקן מנא. ובספר הערות להגריש"א כתב דס"ל לרש"י שהותר כיבוי לצורך אוכל נפש, ואמרינן מתוך שהותר לצורך הותר שלא לצורך. [בענין כיבוי לצורך אוכ"נ, ובשיטת רש"י בזה - יעוי' בדברינו לעיל כב. בגמ' ד"ה בעא מיניה, וברש"י ד"ה המסתפק, וכן לעיל כג. ד"ה רבא, ולעיל כח: ד"ה ואחד גריפת].
<b>ג.</b> והנה בחי' הרא"ה נקט נמי טעם האיסור משום מכבה, והקשה הלא אמרינן בגמ' שהיו עושין פחמים למוסרן לאוליירין קודם שגזרו על הזיעה, וא"כ אמאי באמת אסור לכבות הפחמין כיון שצריך להן והוי דרך הנאתו, דומיא דבשרא אגומרי דשרי אף שמכבה. ותירץ דאסור מפני מראית העין, שסתמן של פחמים לצורך אומנין צורפי כסף וזהב. ומעתה י"ל דזהו שדחקו לרש"י לפרש דהאיסור משום עשיית כלי. ועוד יש לפרש שדחקו לרש"י סברת ספר המכתם, וכן חי' המאירי בשם יש מפרשים, דאין דרך לכבות הפחמין בידים, אלא מכסין בעפר והן כבין מאליהן דאינו אלא גורם לכיבוי, לכך אין לאסור משום מכבה. ועי' מש"כ בזה מלאכת יו"ט (אות קכ"ה).
וכתב השטמ"ק דלפי' הרא"ה דאסרו משום מראית העין גרידא, אף שבזמן הזה הדרך להשתמש בפחמין לצורך בישול, הואיל ונאסר נאסר, וכל שכן אליבא דרש"י שאיסורו משום עשיית כלי.
<b>ואין חותכין את הפתילה:</b>
<b>א.</b> בגמ' ריש ע"ב מבואר דטעם האיסור משום דקמתקן מנא, וא"כ פתילה חשיבא כלי, וראה אפיקי ים (ח"ב סי' ד' ענף ז') שדן בזה דבסוגיית הגמ' (שבת כח:) לענין פתילת הבגד שקפלה ולא הבהבה משמע דפתילה לאו כלי היא.
<b>ב.</b> האם רק בכלי אסור לחתוך או גם ביד - עי' בדברינו לקמן ע"ב ד"ה להחמיר.
<b>ר' יהודה אומר חותכה באור:</b>
<b>א]</b> הנה שיטת ר' יהודה (לעיל כח:) דמכשירין שאי אפשר לעשותן מערב יו"ט מותר לעשותן ביו"ט. אמנם מדאסר ר' יהודה הכא הוכיחו הר"ן והרא"ה (כאן ולעיל כח.) דמודה ר' יהודה שאסור לעשות כלי מעיקרו, וכי שרי תיקון כלי גרידא. ושיטת רש"י בענין זה - יעוי' בדברינו לעיל כח: ד"ה שפוד שנרצף. וראה עוד מלאכת יו"ט (אות קכ"ו).
ולענין הלכה בפלוגתת ר' יהודה ות"ק דהכא - יעוי' בדברינו לקמן ריש ע"ב ד"ה תני ר' חייא, אות ב'.
<b>ב]</b> בתוס' לעיל כב. (סוף ד"ה והמסתפק) משמע דגרסי הכא "חותכה באור בפי שתי נרות". והרשב"א (לקמן ע"ב) דחה גירסא זו, דא"כ היינו ממש דברי ר' חייא לקמן ריש ע"ב, וכתב לגרוס במתני' "חותכה באור לשני נרות". [ור' חייא מוסיף דדוקא אם הפתילות נתונות בשני נרות, ומדליקן ויש לו צורך בהדלקתן].
<h4>גמ'</h4>
<b>מאן תנא דפחיתת נר מנא הוא אר"י ר' מאיר היא דתניא וכו':</b>
<b>האם הלכה כתנא דמתני', ומאי טעמא:</b>
הרש"ש הקשה איך סתמו הפוסקים להלכה כמתני' דאין פוחתין הנר, הא כיון דמוקמינן כר' מאיר לית הלכתא כוותיה אלא כר' יהושע בברייתא דקודם שיצרף בכבשן לאו כלי הוא. וציין הרש"ש שהב"י (תקיד. ז.) הביא שהגהות מיימוני בשם כמה ראשונים דחו מתני' מהלכה מהאי טעמא.
והקרבן נתנאל (אות ר') קשיא ליה נמי אמאי הביא הרא"ש דין משנתינו, וכתב דס"ל הלכה כר' מאיר הואיל ותני בבחירתא כוותיה.
והרש"ש פירש שדין משנתינו לענין יו"ט פשיטא לכו"ע דאסור, וכמש"כ תוס' דאפילו להתחיל הכלי פשוט דאסור, [ועוד דהוי טירחא שלא לצורך, דלא חזי אלא לפשיטי כדאמרינן לקמן, ועי' בסמוך ד"ה דלמא ע"כ, וד"ה ת"ר], והא דאמרינן 'מאן תנא' ומוקמינן כר' מאיר, הוא רק על לשון המשנה "מפני שהוא עושה כלי", דמשמע דחשיב כלי גמור אף לענין טומאה, והיינו דוקא לר' מאיר, עי' בדבריו. וראה עוד ראש יוסף (ד"ה ודע).
<b>דלמא ע"כ לא קאמר ר"מ התם אלא דחזי לקבולי ביה מידי אבל הכא למאי חזי, לקבולי ביה פשיטי:</b>
צ"ע כיון דהאי נר חזי רק לקבולי פשיטי, פשיטא דאסור לעשותו ביו"ט דלא חזי למידי לצרכי יו"ט, וכדמקשינן לקמן גבי פחמין "פשיטא למאי חזי". ועוד אמאי מוקמינן מתני' כר' מאיר הא רבנן נמי אסרו דהוי טירחא שלא לצורך.
השטמ"ק תירץ דלאו דוקא קאמר דחזי לקבולי פשיטי גרידא, אלא הוא הדין דבר יבש קטן שהוא לצורך המועד כגון פלפלין וכיוצא בזה.
חי' הרא"ה תירץ דלרבנן משכחת לה דמותר, כגון שלא פחתו עד שצירפו בכבשן, דעתה אם יפחתנו חזי למילתיה, דלרבנן מותר לפוחתו דלא חשיבא להו עשיית כלי ולר' מאיר אסור.
מהרש"א תירץ דלא פריך פשיטא דאסור כדפריך לקמן גבי פחמין, דהכא אגב אורחא טובא אשמעינן דתורת כלי עליו גם קודם שנצרף בכבשן כר' מאיר, ולאפוקי מר' יהושע דאמר כלי חרס משיצרפו בכבשן. וראה עוד יד דוד.
<b>איכא דאמרי אמר רב יוסף ר"א בר' צדוק היא וכו':</b>
מפי' רש"י משמע דאף בלישנא זו הכי קאמר: ר"א בר' צדוק היא ולא ת"ק דיליה, דר"א בר' צדוק שמעינן ליה דחקיקה משויא ליה מנא והוה גמר מלאכה, והכא נמי אסורה מלאכה זו ביו"ט, אבל ת"ק דיליה סבר דאף קודם חקיקה חשיב מנא, נמצא דחקיקתו לא משויא ליה מנא. וכן פירשו חי' הרא"ה והשטמ"ק. [עי' שביאר השטמ"ק דג' מחלוקות בדבר].
ברם יעוי' תוס' רי"ד ורשב"א שפירשו דלישנא זו הכי קאמרה ר"א בר' צדוק היא וכל שכן דאתיא כת"ק דיליה.
<b>ת"ר אין פוחתין את הנר ואין עושין אלפסין חרניות ביו"ט רשב"ג מתיר באלפסין חרניות:</b>
מפרש תוס' רי"ד דרשב"ג סבר דכל שלא גמר חקיקתן לא חשיבי כלי, ומותר לעשותן ביו"ט, וס"ל כר' מאיר דמתני' דלעיל המתיר לכתחילה לפחות פתח דאוירא דליבני, ות"ק דאסר סבר כרבנן דהתם שאסרו פחיתת הבית אף דלא חשיבא מלאכה.
ויש לעיין מאי שנא דרשב"ג מתיר באלפסין ואסר לפחות הנר. ופירש חי' הרא"ה דאלפסין ראוי להשתמש בהן כך, משא"כ נר כדאמרינן לעיל דלא חזי אלא לקבולי פשיטי והוי טירחא שלא לצורך. [עי' בדברינו לעיל ד"ה דלמא ע"כ].
והשטמ"ק כתב בשם הריטב"א דרשב"ג סבר דתשמיש בני עיירות וכפרים הוי דבר חשוב ליו"ט לכך שרי לעשותן, משא"כ נר אין תשמישו חשוב אלא לשמן לפי שקבולו מעט לכך אסור לפוחתו. ועי"ש הערת המהדיר (88). וע"ע יפה עינים.
<b>מאי חרניות אמר רב יהודה ערניות -</b> חי' המאירי מפרש שהוא מלשון 'עירוי', כלומר מתוך גודלן אדם מערה מקדירה לתוכן ואין צריכין לכף.
והתוס' יו"ט (עדיות פ"ב מ"ה) פירש בשם הר"מ דהוא לשון 'עיירות', וביאר תפארת ישראל דבני העיר מקפידין לעשות כליהן יפין ולא כבני כפרים.
מיהו הגירסא במשנה דעדיות שם 'אירוניות', ופירש מלאכת שלמה מפני שהן סתומות כעין ארון.
<b>ואין עושין פחמין, פשיטא למאי חזי, תני ר"ח לא נצרכה אלא למוסרן לאוליירין:</b>
<b>א.</b> מפרש ספר המכתם שלא היה דרכן לבשל בפחמין, דאל"כ לא הוה פריך פשיטא, דהא איצטריך לאשמעינן דאסור אף שצריכין לאוכל נפש כיון שיכולין לעשותן מאתמול. ומשני דצריכין למוסרן לאוליירין שאי אפשר להחם מרחצאות שלהן בעצים מפני העשן המזיק, והיו מסיקין בפחמים.
<b>ב.</b> בשו"ת חתם סופר (או"ח סי' קמ"ח) דן דלכאורה יש להוכיח מהכא שאסור לחמם מקוה ביו"ט לטבילת נשים, דאי שרי מאי פריך למאי חזי הרי ראוין לעשות פחמין לחימום המקואות, עי' בדבריו.
<b>ג.</b> ברש"י (ד"ה ואין עושין) נקט דעושין הפחמין לצורפי זהב, וצ"ב דשינה מהגמ' שאמרו דעושין למוסרן לאוליירין, ועי' מש"כ הפני יהושע.
<b>ובו ביום מי שרי, כדאמר רבא להזיע וקודם גזרה:</b>
<b>מאי שנא זיעה מרחיצת כל הגוף:</b>
תוס' לעיל כא: (ד"ה לא יחם) כתבו שב"ה שרו להחם מים ביו"ט לרחיצת רגליו גרידא, ולא לרחיצת כל גופו דחשיב דבר שאינו שוה לכל נפש. ומשמע דאסור מדאורייתא. וכן דעת הרשב"א כאן, והוסיף דלפי"ז זיעה דשריא מדאורייתא קודם גזירה חשיבא שוה לכל נפש. והרמב"ן (שבת לט:) השיג דדברי נביאות הן.
ודעת הרמב"ן וחי' הר"ן בשבת שם דרחיצת כל הגוף ביו"ט אסורה מדרבנן גרידא, מחשש הדחת וסיכת קרקע וסחיטת אלונטית. וכ"כ בחי' בן הרמב"ן כאן בשם אביו. וכן איתא ברמב"ם (יו"ט א. טז.). ולפי"ז ניחא דגבי זיעה לא גזרו. וראה הרחבה בענין זה בדברינו על תוס' לעיל כא: הנ"ל.
<b>הכא נמי להזיע וקודם גזרה:</b>
מבואר בסוגיין דמשנתינו נשנית קודם גזירת זיעה, ויש לעיין דבשבת דף מ: על מעשה דרבי שנכנס למרחץ אמרינן דלאחר גזירה הוה, ופירש רש"י לאחר גזירת זיעה, אלמא דבזמן רבי מסדר המשנה היה כבר אחר גזירה זו.
מיהו יעוי' בראשונים בשבת שם (תוס' הרא"ש, בעל המאור, רשב"א, ריטב"א) שהקשו לפי' רש"י דבברכות כז: משני על הא דרבי נכנס למרחץ בשבת, דלהזיע הוה וקודם גזירה, אלמא דבימי רבי הוה קודם הגזירה, ולכן פירשו הראשונים שכוונת הגמ' בשבת לגזירת רחיצה שקדמה לגזירת זיעה.
ובישוב פי' רש"י - עי' הגהות ראמ"ה (שבת שם) שכתב דעל כרחך מעשה דרבי דהתם היה בסוף ימי רבי. וראה עוד פני יהושע שם.
<h4>רש"י</h4>
<b>ד"ה הא מני - אין ניטלין אלא לצורך תשמיש שהן מיוחדין לו וסכין לאוכלין הוא דמיוחד ולא לחותמות -</b> עי' בדברינו בגמ' ד"ה הא מני.
<b>ד"ה ואין עושין פחמין - דאינהו נמי כלי נינהו לצורפי זהב -</b> פירושי הראשונים בטעם איסור עשיית פחמין - יעוי' בדברינו במתני' ד"ה ואין עושין פחמין.
והא דנקט רש"י דהפחמין הן כלי לצורפי זהב, צ"ב דבגמ' אמרינן דעושין אותן למוסרן לאוליירין, ועי' מש"כ הפני יהושע.
<b>ד"ה לפי שלא נגמרה - הא נחקקו מטמאות מדאפלוג באלפסין וכו' -</b> עי' רש"ש.
<h4>תוס'</h4>
<b>ד"ה אין פוחתין - פירש"י ליטול אחד מן הגולמים של יוצר ולתחוב אגרופו בתוכו ולחקוק נר שעושה כלי, ותימה א"כ פשיטא דאסור וכו' -</b> בישוב פירש"י, ושיטות הראשונים בזה - יעוי' בדברינו במתני' ד"ה אין פוחתין.
<b>ולפי שרגילין לאחר שסלקו מה שבתוכו שמחזירין אותו לתנור כדי לצרפו היטב וכו' -</b> הרשב"א בשם ר"ת דקדק הכי מלשון ר' יהודה [כך גירסתו, וכפי שהעירו הצל"ח וחשק שלמה דר' יהודה הוא בר פלוגתיה דר' מאיר] "משיצרפו בכבשן" ולא נקט "משיסיקם בכבשן", ש"מ דמיירי שמכניסן שנית לצרפן ולא בהיסק ראשון.
<b>ד"ה אלפסין - פי' רש"י קערות של עיירות וכו' ואין ממתינין עד שתתחקק וכו' ותימה דהואיל דאין להם תוך היכי מטמא בהיסט וכו' -</b> הרשב"א הוסיף להקשות בשם ר"ת (בספר הישר סי' רנ"ח) דבמתני' כלים (פ"ב מ"ג) איתא בהדיא דפשוטי כלי חרס אין מקבלין טומאה כלל. ובאמת שרש"י סותר שיטתו לגמרי, דבשבת פד: (ד"ה מי לא) פירש דכלי חרס מוקף צמיד פתיל אפילו שיש לו תוך אינו מטמא לפי שלא בא לכלל מגע. ותוס' שם (ד"ה מי) דחו דבריו, ונקט ר"ת כשיטתו דהכא דכלי צמיד פתיל העומד ליפתח חשיב בא לכלל מגע ומטמא בהיסט.
וראה מש"כ מגיני שלמה בביאור שיטת רש"י, ועי' שפ"א שהשיג על דבריו, וע"ע הגהות חשק שלמה, ובהערת המהדיר (134) לרשב"א מהדו' מוה"ק.
<h3>דף לב:</h3>
<h4>גמ'</h4>
<b>תני ר' חייא חותכה באור בפי שתי נרות:</b>
<b>א] מותר דוקא אם צריך להדליק שניהם:</b>
פירש רש"י "נותן שני ראשיה בתוך שתי נרות <b>אם צריך להדליקן כאחת</b> ומדליק באמצע". ודקדק הרא"ש (סי' ז') דאם אינו צריך להדליק שניהם אסור. והביאו הרא"ש הרשב"א והר"ן דכן איתא בירושלמי (ה"ג) דדוקא כשצריך לשניהם. וביאר המשנה ברורה (תקיד. מא.) דאי לא כן מוכח דלתיקון מנא קמכוין. ועי' הערת המהדיר (151) לרשב"א מהדו' מוה"ק.
<b>ב] לענין הלכה:</b>
הרא"ש (שם) נקט דאין הלכה כר' יהודה אלא כרבים דהיינו רבנן דפליגי ואסרו עשיית פתילה בכל גווני, ומתוך כך תמה מדוע הביא הרי"ף פירוש הגמ' אליבא דר' יהודה. וכן הרמב"ם (יו"ט ד. ז.) פסק דברי ר' יהודה.
ופירשו הב"ח (תקיד. ז.) וכן הקרבן נתנאל (אות ש', בפי' ב') דגם הרי"ף סבר דהלכה כרבנן, אך הביא פירוש דברי ר' יהודה דמינה נשמע דרבנן מחמרי לאסור אפילו בכה"ג.
מיהו הר"ן פסק הלכה כר' יהודה. והב"י (תקיד ח.) והקרבן נתנאל (בפי' א') פירשו הכי גם דעת הרי"ף, דהלכה כר' יהודה לפי שר' חייא דהכא ובר קפרא בסמוך סברי כוותיה.
וחי' הרא"ה גם נקט דהלכה כר' יהודה, וביאר שפלוגתת ר' יהודה ורבנן היא לשיטתם לעיל כח:, דר' יהודה מתיר מכשירין שאי אפשר לעשותן מערב יו"ט, [ומ"מ אוסר לחתוך הפתילה בסכין, דמודה ר' יהודה דאסור לעשות כלי מעיקרו כשיטת הר"ן והרא"ה - עי' בדברינו לעיל כח. ד"ה מאן תנא, אות ב'], ורבנן אוסרין מכשירין, ומתוך כך יש לפסוק כר' יהודה דהלכתא כוותיה לענין מכשירין.
וראה עוד ים של שלמה סי' י"א.
<b>מוחטין את הפתילה ביום טוב, מאי מוחטין וכו' לעדויי חושכא -</b> עי' תוס' לעיל כב. ד"ה קנבא, וראה בדברינו בגמ' שם (ד"ה אמר רב קנבא שרי) בביאור הלכה זו.
<b>תני בר קפרא ו' דברים נאמרו בפתילה ג' להחמיר וג' להקל וכו' -</b> כתבו הראשונים (תוס' ר"פ, רשב"א, ר"ן, חי' הרא"ה) דהא דלא חשיב נמי מוחטין את הפתילה דהוי להקל, משום שאין זה מגוף הפתילה.
<b>להחמיר אין גודלין אותה לכתחלה ביו"ט:</b>
<b>טעם האיסור, והאם חייב גם בלא שזירה:</b>
כתב חי' המאירי דטעם האיסור לפי דכששוזרה עושה כלי. והקשה שער הציון (תקיד. נב.) דתיפוק ליה דאסור משום טויה, ותירץ דאפשר דמשום טויה לחוד הוא דוקא כרוחב הסיט, ואילו משום עשיית כלי חייב בכל שהוא ראוי להדלקה. והוכיח מהתוספתא שמטעם עשיית כלי אסור גם בלא שזירה, ולפי"ז ה"ה המותח צמר גפן ועושהו פתילה חייב.
<b>ואין חותכין אותה לשנים, להקל ממעכה ביד:</b>
<b>האם 'אין חותכין' בכלי או אף ביד, ועל מה קאי 'ממעכה ביד':</b>
ביאור הלכה (תקיד. ח. ד"ה אין חותכין) דן האם הא דאין חותכין הפתילה לשנים הוא רק בכלי או גם ביד, דלכאורה מדמצינו היתר לר' יהודה רק באור בפי שתי נרות משמע דלחתוך בכל גווני אסור, אך הרמב"ם (יו"ט ד. ז.) כתב בהדיא דרק בכלי אסור, וביאר ביאור הלכה דהרמב"ם אזיל לשיטתו בפי' המשנה שפירש דהא דקתני "ממעכה ביד" קאי על הא דסליק מינה דהיינו "אין חותכין אותה לשנים", ולא כשאר מפרשים [וכן מוכח מדברי השו"ע תקיד. ט.] דקאי אמימרא ראשונה ד"אין גודלין אותה לכתחילה", וראה בביאור הלכה שמצדד להכא ולהכא, והניח בצ"ע.
וראה באפיקי ים (ח"ב סי' ד' ענף ז' ד"ה ובענין זה) שכתב לפשוט מהסוגיא דשבת כח: דגם ביד אסור.
<b>ושורה בשמן -</b> צ"ע מאי קמ"ל בזה. והביא חי' מנחת שלמה שהמאירי כתב דהיינו אף שמכין הנר והפתילה לצורך אחר זמן. ותמה דמ"מ לצורך יו"ט הוא והדר קשיא מה חידוש בזה. ואולי י"ל דקמ"ל דלא חשיב מתקן כלי בהא שמטיב את הדלקת הפתילה, ולא נאסר כגדילת הפתילה.
<b>ואמר רנב"א אמר רב עתירי בבל יורדי גיהנם הם -</b> וכן איתא בזבחים קיג: "א"ר אבהו למה נקרא שמה שנער שמנערת עשיריה", וציין רש"י שם לסוגיין.
ומהרש"א ח"א כאן ציין לבבא בתרא י. דצדקה מצלת מדינה של גיהנם. וראה עוד עירובין פו. דרבי מכבד עשירים מפני שגומלים חסד ומזמנין מזונות לעניים. ועי' בן יהוידע.
<b>כי הא דשבתאי בר מרינוס אקלע לבבל וכו' אמר הני מערב רב קא אתו -</b> עי' קהלות יעקב יבמות סוס"י מ"ט.
<b>דכתיב ונתן לך רחמים ורחמך כל המרחם על הבריות בידוע שהוא מזרעו של אברהם אבינו -</b> כיוצא בזה איתא ביבמות עט. "ג' סימנים יש באומה זו וכו' רחמנים דכתיב ונתן לך רחמים ורחמך והרבך". וראה עוד שבת קנא:, ובגליון כאן.
וכתב מהרש"א ח"א דנקט דוקא "זרעו של אברהם אבינו", משום שמפורש בו מדת הצדקה, דכתיב "כי ידעתיו למען אשר יצוה את בניו וגו' לעשות צדקה ומשפט".
<b>כל המצפה על שלחן אחרים עולם חשך בעדו -</b> כתב מהרש"א ח"א דהוא על דרך דאיתא ביומא עד. אינו דומה מי שרואה ואוכל למי שאינו רואה ואוכל, והכי נמי המצפה לשלחן אחרים כאילו אינו רואה ואוכל. וראה עוד חי' חת"ס, ופי' עץ יוסף ובליקוטים על עין יעקב.
<b>ת"ר ג' חייהן אינם חיים וכו' -</b> נראה דצד השוה בג' אלו שאחרים מושלין בו, דהיינו המצפה לשלחן חבירו, ומי שאשתו מושלת בו, ושיסורין מושלין בגופו. והיש אומרים הוסיפו מי שאין לו אלא חלוק אחד, והיינו נמי שהכנים מושלין בו ומצערין אותו כדפירש"י.
<b>ומי שיסורין מושלין בגופו -</b> כתב מהרש"א ח"א דהיינו לאפוקי המושל ביסוריו, כגון ר"א בר' שמעון (ב"מ פד:) שהיה מזמן היסורין בלילה ובצפרא אמר להן זילו, והיינו יסורין של אהבה. ועי' מהרש"ל.
<h4>מתני'</h4>
<b>אין שוברין את החרס ואין חותכין הנייר וכו' -</b> בחי' מנחת שלמה הקשה מאי שנא מביקוע עצים דשרינן לעיל. וכתב דשאני התם שהעצים מתאכלים ונשרפים ע"י האור, משא"כ החרס והנייר אע"ג דמשליכין אותן, מ"מ לא על דעת לכלותן עושין כן אלא רק לחצוץ בין הדג לאש.
<b>ואין חותכין הנייר לצלות בו מליח:</b>
מפירוש רש"י מבואר דהאי 'מליח' שנקטה המשנה היינו דג, ודקדק הראש יוסף אמאי נקטו דג ולא בשר, וכתב דאולי לפי דהוה כלי שאינו מנוקב שאין הדם זב משם.
ובחי' המאירי איתא בפשיטות שדוקא בצליית דג קטן מליח בעינן לחציצת הנייר, דמתוך שהברזל מתחמם מהר והדג מליח מתבשל לאלתר שמא יהא החום שורפו. [ועי' שבת לט. קמה: שקולייס האספנין מתבשל מהרה והדחתו בחמין זהו בישולו].
ולפי פשוטו נראה דסתם 'מליח' בלשון בני אדם הכוונה לדג מליח, כדאיתא במתני' נדרים נא: דהנודר מן המליח אין אסור אלא מן המליח של דג, ופירשו תוס' דסתם מליח הוי דג מליח.
<b>ואין גורפין תנור וכירים אבל מכבשין:</b>
<b>פירושי הראשונים בטעם האיסור, וביאורן:</b>
<b>א.</b> רש"י פירש דאם נפל לתוכו מן הטפל והטיח אין גורפין דמתקן מנא, וכתב רש"י דאתיא כרבנן דאסרי מכשירי אוכל נפש. והנה לפי"ז אתיא מתני' דלא כהלכתא דהא קי"ל (לעיל כח:) כר' יהודה. ונראה שדקדק רש"י מדסתמה המשנה בכל גווני לאיסור.
אכן הר"ן וחי' המאירי כתבו [בפי' שני] דאפשר לאוקומה אף כר' יהודה, וכדתני רב חייא בגמ' כגון שאפשר לו לאפות בלא גריפה, ושנינו (לעיל כח:) דלא התיר ר' יהודה אלא כשאי אפשר לעשות מערב יו"ט. ועי' יד דוד, שמחת יו"ט, ומלאכת יו"ט (אות קכ"ז).
והרמב"ם (יו"ט ג. י.) פסק דאם א"א לאפות ולצלות בתנור אלא א"כ גרף מותר, והעירו המגיד משנה ולחם משנה שלא חילק הרמב"ם דדוקא אם א"א לעשות מבעוד יום, עי' בדבריהם. וראה ביאור הלכה (תקז. ד. ד"ה כיון).
<b>ב.</b> השטמ"ק (לעיל כח:) דקדק מדפירש רש"י טפל וטיח ולא פירש גריפת גחלים, ש"מ דלא הותר כיבוי לצורך אוכל נפש. אך הביא דתוס' התירו אף גריפת גחלים לצורך אוכל נפש ואף אם יכבו. והמהדיר שם (הע' 191) העיר דרש"י גופיה לעיל כג. (ד"ה רבא) התיר כיבוי לצורך אוכל נפש. [ובענין זה דכיבוי לצורך אוכ"נ יעוי' בדברינו לעיל כב. ד"ה בעא מיניה, וד"ה איתיביה. וראה בדברי הב"ח (תקז. ח.), ושער הציון (אות ל"ז), וביאור הלכה ד"ה כך מותר].
<b>ג.</b> הר"י בתוס' לעיל כח: (ד"ה גריפת) פירש טעם האיסור לגרוף התנור משום אשוויי גומות. והקשו עליו תוס' שם דמשמע דהוי דומיא דאחריני דמיירי משום תיקון מנא, ולפי' רש"י דהכא ניחא דאכן הוי משום תיקון מנא.
והקשה הים של שלמה (סי' י"ג) א"כ אמאי רק רישא דמתני' מפרשינן בגמ' משום מתקן מנא ולא סיפא דגריפת תנור וכירים. ותירץ הקרבן נתנאל (אות ת') דהגמ' מפרשת טעמא דרישא וממילא נשמע לכולה מתניתין.
<b>ד.</b> תוס' (לעיל כח:) פירשו דמיירי בתנור חדש שיש בו עדיין עפר ואבנים, דגריפתו הויא גמר מלאכה ומכה בפטיש. ועי' ביאור הלכה (תקז. ד. ד"ה כיון).
<b>ה.</b> הרא"ש (סי' ח') והטור (תקז. ד.) נקטו דטעם איסור הגריפה משום טלטול מוקצה. וכתב הב"ח דמשמע להו שאין בגריפה זו משום מתקן מנא, מדפירשה הגמ' טעמא דרישא דמתני' משום מתקן מנא ולא פירשה הכי בסיפא. [ולא הוצרכה לפרש טעמא דסיפא דמשום איסור טלטול, דפשיטא שהעפר מוקצה ואסור לטלטלו]. והוסיף הב"ח דלפי"ז ברייתא דרב חייא בגמ' לא פליגא אמתני' ולא שייכא כלל לענין מכשירין ופלוגתת ר' יהודה ורבנן, אלא מתני' מיירי כשאפשר לאפות ולצלות ולא יחרך בלא גריפה, וברייתא קאמרה דאם א"א בלא גריפה שרי טלטול המוקצה לצורך אוכל נפש.
מיהו הט"ז (סק"ה) נקט דגם רש"י אית ליה טעם הרא"ש, ונקט במתני' טעמא דתיקון מנא אליבא דרבנן, אבל ברייתא דרב חייא אזלה אליבא דר' יהודה דליכא איסור תיקון מנא כשא"א לעשות מערב יו"ט, ואפילו הכי כשאפשר בלא גריפה אסור לגרוף מטעם מוקצה, אבל כשאי אפשר שרי לצורך אוכל נפש. [ובעיקר הנידון דטלטול מוקצה לצורך אוכל נפש - יעוי' בדברינו על תוס' לעיל ח. ד"ה אמר רב יהודה].
<b>ו.</b> והנה לדברי רש"י דטעם איסור הגריפה משום תיקון מנא, ניחא דלכבש [דהיינו להשכיב העפר ולהשוותו] שרי דליכא בהא תיקון מנא, ובהך כיבוש ליכא למיחש לטלטול מוקצה דהא הותר לצורך אוכ"נ, ובתפארת ישראל (יכין אות לח) כתב דהוה טלטול כלאחר יד ושרי. אבל לשיטת הרא"ש והטור שאיסור הגריפה משום טלטול מוקצה צ"ע מאי שנא דמותר לכבש. [ולדברי התפא"י ניחא]. וכתבו הב"י והב"ח ויש"ש (סי' י"ג) ד'מכבשין' קאי רק אאש ואפר שהן מותרין בטלטול, ולא על הטיח והעפר. ועי' ט"ז (תקז. ה.), קרבן נתנאל (אות א'), משנה ברורה (סקי"ח), וביאור הלכה (ד"ה מותר להשכיב).
<h4>גמ'</h4>
<b>מ"ט משום דקא מתקן מנא:</b>
<b>האם מדאורייתא או מדרבנן, ומדוע לא חייב משום קורע:</b>
כתב ביאור הלכה (שמ. יג. ד"ה אין) שחיתוך נייר דאינו נעשה בזה כלי גמור, לדעת הרמב"ם (שבת כג. ו.) אינו אלא מדרבנן שנראה כמתקן כלי, אך לדעת רש"י בשבת מח. בסוגיא דפותח בית הצואר יתכן שאיסורו מדאורייתא משום מכה בפטיש, עי' בדבריו.
ודן ביאור הלכה מדוע לא חייב על חיתוך הנייר משום קורע, עי' שמחדש דלא שייך 'קורע ע"מ לתקן' כי אם כשקורע דבר באמצע וצריך לתיקון שניהם, משא"כ כשקורע מן הצד כגון חתיכת נייר מדף שלם, ובדף שממנו נקרע אינו מתקן כלל, אין זה בכלל 'קורע ע"מ לתקן' ואין לדון אלא משום מתקן מנא. [וכן לדעת רש"י הנ"ל לא שייך כלל קורע כאשר התיקון ניכר תיכף בעת הקריעה]. ולפי"ז מחדש שאם קורע הנייר לכמה קרעים וצריך לכל אחד להשתמש בו, חייב משום קורע. והוסיף דאם מקפיד בחיתוכו על המידה חייב משום 'מחתך' דאורייתא.
<b>תני רב חייא וכו' ואם א"א לאפות אלא א"כ גורפו מותר, דביתהו דר"ח וכו' אמר לה ר"ח חזי דאנא רפתא מעלייתא בעינא:</b>
<b>א.</b> פירש רש"י דרב חייא סבר כר' יהודה דשרי (לעיל כח:) מכשירין כשא"א לעשותן מערב יו"ט. והנה אמרינן התם דהלכה כוותיה ואין מורין כן, ויש לעיין האם ר' חייא דהכא שרי רק לנפשיה או אף להורות ברבים. ונראה דתליא בשני תירוצי תוס' לעיל כב. (ד"ה ההיא), דלפירוש קמא בכל גווני הא דפסקינן כר' יהודה אין מורין כן, אך לפירוש בתרא בדבר שהוא אוכל נפש פסקינן לגמרי כר' יהודה. וכן נקט הרמב"ן במלחמות שם, וכן פירש הר"ן (לעיל כח.) דעת הרי"ף שהביא גם דעת רב חסדא שם שפסק לגמרי כר' יהודה, והיינו דלענין אוכ"נ שרינן לגמרי ומכשירין ומורין כן.
וראה עוד בדברינו לעיל כח. (ד"ה א"ל רבא), ולעיל כח: (ד"ה שפוד שנרצף).
<b>ב.</b> מיהו הא דפרשינן טעמא דברייתא דרב חייא משום מכשירי אוכל נפש וכר' יהודה, היינו לשיטת רש"י והראשונים דטעם איסור משנתינו משום תקוני מנא או אשויי גומות או מכה בפטיש, אך לפירוש הרא"ש והטור דהוא מטעם איסור טלטול מוקצה, אין זה שייך כלל לפלוגתת ר' יהודה ורבנן לענין מכשירין. ובהא גופה נחלקו הפוסקים: דהב"י והב"ח אכן נקטו דפליגי רש"י והרא"ש, אבל הט"ז נקט דלא פליגי בעצם, ורש"י נקט טעם מתני' משום מתקן מנא אליבא דרבנן, והברייתא אזלה כר' יהודה דאם א"א אא"כ גורפו שרי, ואם אפשר אסור לגרוף משום מוקצה, ועי' בדברינו במשנה ד"ה ואין גורפין.
<b>א"ל רבינא לרב אשי וכו' דמר שרקין ליה תנורא ביומא טבא:</b>
<b>א.</b> פירש רש"י והלא גיבול טיט תולדה דלישה הוא. והנה לכאורה לישה כמו טחינה אינה אלא בגידולי קרקע, וחזינן דעפר גופיה נחשב גידולי קרקע - עי' רש"ש כאן, ובדברינו לעיל ז: ד"ה והא קא עביד, אות ג'.
<b>ב.</b> יש לעיין הרי לישה הותרה לצורך אוכל נפש, א"כ נימא מתוך שהותרה לצורך אוכ"נ הותרה נמי שלא לצורך אוכ"נ, ואמנם תוס' לעיל יב. בעו צורך קצת אך האיכא הכא צורך יו"ט, ועי' מש"כ פני יהושע על תוס' ד"ה וקטמא.
<b>אמר ליה אנן ארקתא דפרת סמכינן והנ"מ דצייריה מאתמול:</b>
<b>א] מחלוקת רש"י והרמב"ם בביאור דברי רב אשי:</b>
רש"י והראשונים פירשו שעשה בו סימן ונתקו לצד אחר, אולם הרמב"ם (יו"ט ג. י.) פירש שריכך הטיט מאמש, והשו"ע (תקז. ז.) הביא שני הפירושים. ותמה ביאור הלכה (ד"ה והוא שרככו) הלא כפי הנראה רש"י והרמב"ם חלוקים בביאור הגמ', דלרש"י טיט שעל שפת הנהר בעינן משום לתא דגיבול, ודצייריה מאתמול בעינן משום הכנה, אך להרמב"ם הא דארקתא דנהרא סמכינן משום מוקצה דהוה כמוכן ועומד, ודצייריה מאתמול ר"ל שגבלו, וא"כ איך העתיק המחבר שתי הסברות יחד, וכתב לפרש בדוחק דברי הרמב"ם כפי' רש"י, אך עדיין לא ניחא דברי השו"ע, עי' בדבריו.
<b>ב] אמאי לפירש"י בעינן דצייריה מאתמול, והאם בכל מקום:</b>
הנה פירש רש"י דצריך לנתקו מבעוד יום לצד אחר, ביאר הב"ח (סוס"י תק"ז) משום דאל"כ אף דצייריה הרי הוא עושה גומא בנטילתו ביו"ט. וכתב המג"א (סקט"ו) עפ"י דברי המרדכי דלפי"ז היינו דוקא בטיט ורפש שבשפת הנהר שעדיין מחוברין לקרקע וצריך לנתקן מאתמול, אבל טיט ורפש המונח ברחוב, כיון שתלוש הוא סגי שהיה דעתו עליו מבעוד יום בלא שום מעשה. והמשנה ברורה (סק"מ) הביא דברי הב"ח ומג"א, וכתב שמהלבוש משמע שאין לחלק היכן נמצא הטיט והרפש, [לפי דס"ל שטעם הניתוק משום מוקצה, דלא סגי במחשבה גרידא אלא בעי מעשה וסימן שמכינו. וכן משמע בחי' הרא"ה]. ועי' ביאור הלכה (ד"ה ונתקו) שהוכיח כדעת הלבוש דאפילו טיט שברחוב צריך להכינו לגמרי ע"י מעשה.
<b>אמר רבינא וקטמא שרי:</b>
<b>פירושי הראשונים על מה קאי רבינא, ובענין מידי דלאו בר גיבול, ולענין הלכה:</b>
<b>א.</b> רוב הראשונים נקטו שדברי רבינא נסובים על עניינא דאיסור גיבול דלעיל, ופירש רש"י דקטמא שרי לגבלו ולטוח בו משום דלאו בר גיבול הוא [כן איתא בשבת יח.]. וכן פירשו הר"ח, הרי"ף, וספר המאורות. והקשו תוס' (כאן, ובשבת יח. ד"ה אבל) דמשמע בסוגיא דשבת דאדרבה מידי דלאו בר גיבול חייב טפי. אמנם שיטת רש"י והר"ח והרי"ף מוכח דמידי דלאו בר גיבול פטור על גיבולו, וכן דעת הרמב"ם (שבת ח. טז., יו"ט ג. י.), והראב"ד פליג עליו דלאו בר גיבול גרע טפי, ועי' מגיד משנה שביאר דתליא בפלוגתת הסוגיות. [מיהו יעוי' חזו"א (נו. ג.) שנקט דדעת הרמב"ם דלא כרש"י והרי"ף].
ועוד בישוב שיטת רש"י - יעוי' פני יהושע, מרומי שדה, ושמחת יו"ט. והשפ"א פירש כוונת רש"י כתוס' בפירושם השני. ויש שפירשו כוונת רש"י הר"ח והרי"ף כפירוש הר"ן והרא"ה דלקמן, עי' בדברינו בסמוך.
<b>ב.</b> תוס' בסוגיין בפירוש קמא, וכן תוס' בשבת שם פירשו דבאפר יבש מיירי, ונותן אותו על הסדקים שבתנור שלא יצא החום. והוסיפו תוס' בשבת דקמ"ל דלא גזרינן שמא יגבל ביו"ט. והרשב"א בסוגיין דחה דא"כ אמאי נקט 'קיטמא', לימא 'ועפרא שרי' דהא בעפר עסקינן, ועוד דהלא בגיבול טיט עסקינן ומשמע דמה שאסרו בעפר התירו בקיטמא. והרא"ש (סי' ט') הביא פירוש זה בשם ר"ת שכתב דאשמועינן דוקא אפר מותר להניח על התנור ולא עפר שמא ימרח. ודחה דכל סוגיין לא משמע איסורא משום מירוח אלא משום גיבול.
<b>ג.</b> תוס' בפירוש שני כתבו דקיטמא שרי כגון שגיבלו כבר מערב יו"ט. וכ"כ הרא"ש (סי' ט') דאתיא כר' יוסי דס"ל נתינת מים על האפר זהו גיבולו וכבר נתגבל מערב יו"ט. [וכן פירש מהר"ם כוונת תוס']. וכ"כ חי' המאירי. וראה עוד קרבן נתנאל (אות ג'), והגהות גנזי יוסף על מהר"ם.
<b>ד.</b> הרשב"א פירש דאף שבאפר שייך איסור גבול, הכא שרינן לגבלו משום שאי אפשר לגבל מערב יו"ט דמיד הוא מתייבש, והוי כמכשירי אוכל נפש שא"א לעשותן מערב יו"ט דשרי [כדאיתא לעיל כח:]. והוכיח הרשב"א דהא היכי שריא איסור ממרח, דאפילו רב אשי דסמיך ארקתא דפרת דליכא גיבול האיכא מיהא משום ממרח, אלא ודאי שרי משום דא"א לעשות מערב יו"ט.
<b>ה.</b> בחי' הרא"ה והר"ן גם עמדו בזה מאי שנא גיבול ממירוח, ופירשו דמן הדין תרוייהו שרי דהוי כאוכל נפש גופיה ולא כמכשירין, ושרי כמו הבערה שהותרה לגמרי, אלא דאסרו גיבול משום דמיחזי טפי כמגבל לצורך בנין, והיינו דאמר רבינא דקיטמא שרי דלא מיחזי כמגבל לבנין.
והנה הר"ן נקט שכך כוונת הרי"ף במאי דקאמר דאפר לאו בר גיבול הוא, כלומר דלאו בר גיבול לבנין. וכ"כ השטמ"ק בשם מורו לפרש הכי כוונת רש"י הר"ח והרי"ף.
<b>ו.</b> הרא"ש (סי' ט') פירש בשם ר"ת שדברי רבינא נסובים על הא דתנן "אבל מכבשין", כלומר דשרי להשכיב האפר שבתנור, וקאי נמי על הא דקאמר רב אשי "והוא דצייריה מאתמול", וקאמר רבינא דהשכבת האפר דמתני' שריא אפילו שיכול היה לעשות מאתמול.
<b>ז.</b> הגהות מיימוני (סוף פ"ח דשבת) הביא בשם תוס' שדברי רבינא נסובים על הא דאיתא במתני' "אין גורפין תנור וכירים", וקאמר ד"קיטמא שרי" כלומר מותר ליתן אפר ע"ג גחלים לוחשות כדי שלא תתחרך הפת, ולא אסרו משום מכבה ביו"ט.
וראה עוד מש"כ השטמ"ק כאן.
<b>ח.</b> להלכה - פסקו הטור ושו"ע (סוס"י תק"ז) שמותר לגבל אפר ביו"ט לסתום בו פי התנור, וכשיטת רש"י והרי"ף. והמשנה ברורה (סק"מ) הוסיף דניחא נמי לפירוש הרשב"א והרא"ה והר"ן. אך הביא דיש שכתבו להחמיר כשיטת תוס'. ומסיק דאף שמעיקר הדין שרי כשיטת רוב הראשונים, מ"מ המחמיר תבא עליו ברכה.
<b>אבנים של בית הכסא מותר לצדדן ביום טוב -</b> גם הרמב"ם (יו"ט ד. יג.) הביא הלכה זו לענין יו"ט, וצ"ע הלא טעם ההיתר מפורש בסמוך דלא גזרו על בנין עראי משום כבודו, ומה לי יו"ט או שבת - עי' מש"כ בספר ברכת אברהם.
<b>התם בנין קבע אסרה תורה בנין עראי לא אסרה:</b>
תוס' שבת צה. (סוד"ה והרודה) כתבו דמתוך שמותר לגבן גבינה ביו"ט שהוא תולדת בונה שרי נמי מן התורה בנין גמור ביו"ט. והקשה הבית יצחק (או"ח פו. טו.) דהכא מבואר שמן התורה אסור לבנות בנין קבע אף ביו"ט. וכתב דתוס' נקטו הכי רק אליבא דר' אליעזר הסובר שמגבן חייב מן התורה משום בונה, והכא הוי אליבא דרבנן דסברי שאין במגבן אלא משום שבות.
והבאר יצחק (או"ח יג. א.) כתב שלדברי תוס' בשבת צ"ל דלשון הגמ' הכא 'אסרה תורה' לאו דוקא, ומצינו בכמה דוכתי לשון כזה על איסורי דרבנן. ועוד תירץ דהשקליא וטריא הכא הוא לדעת רבה שהקשה לרב נחמן מהא דאין מקיפין וכו', ורבה לטעמיה (לעיל יב.) דלית ליה 'מתוך' גם לבית הלל. (פירות תאנה).
<b>וגזרו רבנן על בנין עראי משום בנין קבע והכא משום כבודו לא גזרו ביה רבנן:</b>
פירש רש"י דמשום כבוד הבריות לא גזרו. והרא"ש (סי' י') פירש משום כבודו של יום טוב, אך כבר הקרבן נתנאל הגיה בדבריו.
מיהו התוס' רי"ד כתב דנראה דלא גרסינן לה כלל, דהא כבר תירץ לו דאינו עושה אהל, וכי גזרו רבנן בבנין עראי היכא דעושה מיהא גג. ועי' שפ"א דלפירוש הרא"ש דהיינו משום כבוד יום טוב, ניחא קושיא זו. וביאור הלכה (שטו. א. ד"ה ואין מחיצה) עמד בקושיא זו, ותירץ שהמצדד אבנים לישב עליהן חמיר טפי, דהא בשבת ריש פרק הבונה איתא דכשמצדדן בקרקע לבנין קבע חייב משום בונה, הלכך הכא שרי רק משום כבוד הבריות.
<h4>רש"י</h4>
<b>ד"ה אין שוברין - כשצולין דגים על האסכלא -</b> עי' בדברינו במתני' ד"ה ואין חותכין.
<b>ד"ה ואין גורפין - אם נפל לתוכו מן הטפל והטיח אין גורפין אותו דמתקן מנא הוא ואתיא כרבנן דאמרי מכשירי אוכ"נ אסירי -</b> עי' בדברינו במתני' ד"ה ואין גורפין.
<b>ד"ה ואין סומכין - קסבר לא נתנו עצים אלא להסקה לפיכך מוקצין הן -</b> עי' בדברינו לקמן ריש לג. ד"ה ת"ר אין סומכין.
<b>ד"ה ואם א"א לו וכו' מותר - כר' יהודה -</b> עי' בדברינו בגמ' ד"ה תני רב חייא.
<b>ד"ה והוא דצייריה - עשה בו סימן ונתקו לצד אחר -</b> עי' בדברינו בגמ' ד"ה אנן ארקתא.
<b>ד"ה וקטמא שרי - דלאו בר גבול הוא -</b> עי' בדברינו בגמ' ד"ה אמר רבינא.
<h4>תוס'</h4>
<b>ד"ה וקטמא שרי - פרש"י לגבלו ולטוח בו דלאו בר גבול הוא, ותימה דאמרינן בשבת וכו' -</b> בישוב פי' רש"י, וביאור פירושי תוס', ופירושי שאר הראשונים - עי' בדברינו בגמ' ד"ה אמר רבינא.
<b>ד"ה מלמטה למעלה אסור - וכל הני מיירי דאית להו מחיצות לצדדים המגיעות לארץ -</b> הבית יוסף (תקב. א.) כתב דהוא הדין כשמגיעות המחיצות סמוך לקרקע פחות מג' טפחים דכלבוד דמי. והדרכי משה (אות ב') פליג דלא אמרינן לבוד להחמיר אלא להקל. ועי' מג"א (שם סק"ט, וכן תרלב. ה.) שהשיג עליו דמצינו לבוד לחומרא, ומצדד לתלות בפלוגתת ראשונים בסוגיא דכוורת (שבת ח:) אי אמרינן לבוד בכלים, ומסיק להחמיר בזה. וראה עוד שם בחכמת שלמה, מחצית השקל, ונתיב חיים.
<b>וי"ל דכל הנך אינן אסורין אלא היכא שמתקן האהל והמחיצות אבל אם עשה האהל בלא מחיצות שרי -</b> חי' הצל"ח דייק הכי מלשון המשנה שנקטה "אין מקיפין שתי חביות לשפות הקדרה", ולא קתני "אין שופתין קדרה על שתי חביות", ש"מ שאם כבר היו החביות מוקפות ועומדות מותר לשפות הקדרה עליהן.
והשטמ"ק תירץ באופן נוסף, דאסרו דוקא להניח קדרה ע"ג חביות דאינו אורחיה, אבל להניח על גבי כירה שרי כיון דלהכי עבידא ולצורך תשמישן הידוע.
<b>וכן פר"ח גבי ביעתא כגון שיש ביצים מכאן וביצים מכאן ואחת על גביהן ולא כפירש"י שפי' ביצים שמסדרין ע"ג אסכלא דכיון דליכא מחיצות לא הוי כעין בנין:</b>
הר"י בתוס' עירובין קא. (ד"ה וכן) הקשה איפכא, דהלא גבי ביצים ע"ג כלי ברזל כל המחיצות עשויות כבר, ומסיק כפי' ר"ח דהכא. וכן פירשו הרי"ף והרא"ש והרשב"א כאן.
<b>בגדרי איסור עשיית אהל עראי:</b>
יעוי' ביאור הגר"א (תקב. א.) שהביא ראיה לשיטת תוס' דאין איסור עשיית אהל עראי אלא ע"ג מחיצות גמורות המגיעות לארץ. וביאור הלכה (שטו. ג. ד"ה מטות) כתב שזו ראיה חזקה. אמנם יעוי' חזו"א (נב. ט.) שדחה הראיה. וראה ברשב"א (שבת קלח.) שנקט כשיטת רש"י שאין צריך מחיצות גמורות רחבות, והוכיח מהסוגיא שם.
מיהו המג"א (שטו. ז.) כתב עפ"י דברי הרא"ש כאן, דפריסת מחצלת וכדו' להגן מפני החמה ולהיות לצל, חשיב אהל עראי ואסור לכו"ע אף על גבי קונדסין. וכ"כ המשנה ברורה שם (סקל"ו) דדוקא אהל עראי שעיקרו להשתמש על גביו ורק ממילא נעשה אהל תחתיו, בהא לא אסרו אלא א"כ עושה על גבי מחיצות גמורות, אבל היכא שעיקרו פריסה לאהל וצל אסור גם בלא מחיצות כלל. וראה בשער הציון (אות כ"ה) שכן דעת הרבה פוסקים, ודלא כהב"ח שלא נחית לחילוק זה.
והנה כתבו תוס' עירובין קא. דלא אסרו אהל עראי אלא כשצריך מיהא לאויר שתחתיו, ולפיכך מותר לסדר ספרים או ככרות אף באופן שיוצר אהל. והביאו דבריהם הרשב"א ור"ן כאן, והטור (תקב. ב.). וכ"כ הרשב"א (שבת קלח.) דמהאי טעמא שרי להושיב השולחן משום שאין משתמשין באויר שתחתיו, משא"כ מיטה אסור להעמיד משום שנותנין תחתיה סנדלין וכיוצא בזה.
מיהו תוס' דילן נקטו לעיל טעם אחר להיתר עשיית שולחן, משום דלית ליה מחיצות. ויש לעיין אי לית להו סברא הנ"ל, או דסברי שגם בשולחן משתמשין תחתיו. וראה בזה ב"ח (שטו. ג.), ט"ז (סק"ד), משנה ברורה (סקכ"ה), ובהרחבה בביאור הלכה (ד"ה מיטות), ועי' חזו"א (נב. ב.).
<b>כגון שיש ביצים מכאן וביצים מכאן ואחת על גביהן -</b> בחי' מנחת שלמה תמה דאי מניח ביצה אחת מלמעלה, נמצא שהיא צריכה להיות רחבה כטפח ומחצה כדי שתהא מונחת על הביצים שבצדדין ועדיין יהא חלל תחתיה רוחב טפח, ולא שכיחי ביצים גסות כאלו.
<b>(לג.) אך תימה דאמר בשבת האי פרוונקא אכולי דכובא אסירא והתם המחיצות היו עשויות וי"ל דשאני התם הואיל ורחב הכובא יותר מדאי נעשה כאהל -</b> הנה תוס' דהכא וכן רש"י בשבת שם מפרשים איסור פריסת הפרוונקא משום עשיית אהל. ועל דברי תוס' כאן הקשו הרשב"א וריטב"א בשבת שם, דא"כ נתת דבריך לשיעורין דהוה ליה לפרש כמה יהא רחב ואסור, ועוד מאי שנא אפלגיה או אכוליה. [הפמ"ג (במשב"ז שטו. יא.) תירץ דאם מגולה במקצת שיכולין דברים ליפול לתוכו, לא מהני מידי ולא דמי לאהל].
מיהו יעוי' ברשב"א וריטב"א ור"ן שם שפירשו בשם הראב"ד דאיסור פריסת פרוונקא הוא משום עשיית משמרת דהסוגיא שם, ודוקא אכוליה כובא מיחזי כעושה משמרת.
<b>פרש"י דרב יהודה דהכא ס"ל כר"י דאוסר מוקצה ודבר שאין מתכוין וכו', אלא נראה לומר דאפילו ר"ש מודה וכו' דהא דא"ר שמעון דבר שאין מתכוין מותר היינו כגון שעושה דבר שאין מתכוין לעשותו, אבל הכא מתכוין לעשות מה שהוא עושה:</b>
<b>בגדר דבר שאין מתכוין ופסיק רישיה:</b>
הנה כוונת תוס' להקשות לפי' רש"י דהא הכא הוי כעין מלאכה שא"צ לגופה, כלומר שמתכוין הוא למלאכה אלא שאין צריך לתוצאה זו. ועוד יש לתמוה לפי' רש"י דאפילו יהא דבר שאין מתכוין הא הוי פסיק רישיה דאף ר' שמעון מודה שאסור.
והגהות טל תורה ורב"פ תאומים ציינו דהרשב"א וריטב"א (שבת קלג.) הקשו כעין זה על הא דאמרינן התם דקציצת בהרת מילה הוי דבר שאין מתכוין, והלא הוא מתכוין לחתוך אלא שאין לו ענין בקציצת הבהרת והוי כמלאכה שא"צ לגופה, עי' מה שכתבו לישב. וראה ברשב"א (שבת קו:) שהביא דברי הירושלמי דמותר לנעול את ביתו אף שבזה הוא צד צבי, משום שכוונתו לשמור ביתו ואינו מתכוין לצידה. ותוספת שבת (שטו. ט.) ביאר דאף הכא לא שייך לאסור משום פס"ר, משום דכשאינו מתכוין לאהל לא חשיב כלל כעשיית אהל.
ויש לפרש עוד שיטת רש"י, דהנה כתב רש"י בזבחים (סוף צא:) לגבי מנסך יין על אש המזבח, וז"ל "אפשר דמזלף ליה בטיפין דקות מאד, הלכך א"נ מכבה בטיפין גסות דבר שאין מתכוין הוא", וחזינן מדבריו לכאורה שיטה מחודשת, דכל שאפשר לו לעשות באופן שלא יהא פסיק רישיה, השתא נמי שעושה בפס"ר חשיב כאינו מתכוין, וכן ביאר שיטת רש"י מרכבת המשנה (פ"א דשבת). ומצינו עוד כסברא זו בדברי הראבי"ה (ריש הל' שבת), ובשלטי גבורים (שבת פרק האורג), וע"ע ט"ז (שא. ז.). והכי נמי יש לפרש בסוגיין לשיטת רש"י, דכיון דמצי למיעבד כל הנך מלמעלה למטה באופן שאינו פס"ר דעשיית אהל, גם כשעושה מלמעלה למטה חשיב כאין מתכוין.
ובאופן נוסף יש לישב דלפי' רש"י לא חיישינן הכא לפסיק רישיה, וכשיטת המפרשים דפס"ר באיסור דרבנן [כדהכא דהוי אהל עראי] לא אסר ר' שמעון - עי' אור זרוע (בונה סק"ח), מאירי בשבת (כט: מא:), ריטב"א בשבת (קכ: ד"ה מודה ר"ש), מג"א (שיד. ה.), בית מאיר (סי' תק"ב), שו"ת באר יצחק (סי' ט"ו), ובסוגיין - מרומי שדה, יד דוד (על רש"י), ושמחת יו"ט. וראה עוד חידושי בתרא (אות קנ"ג), ברכת אברהם, ובהערת המהדיר (182) לרשב"א מהדו' מוה"ק.
<h3>דף לג.</h3>
<h4>גמ'</h4>
<b>ת"ר אין סומכין את הקדרה בבקעת וכן הדלת לפי שלא נתנו עצים אלא להסקה ור' שמעון מתיר:</b>
<b>א] טעם איסור הסמיכה בבקעת, ובסתירת סוגיין והסוגיא דשבת:</b>
<b>א.</b> רוב הראשונים פירשו דטעם איסור סמיכת הבקעת הוא משום מוקצה, ואזלו ר' יהודה ור' שמעון לטעמייהו במוקצה, וראה בדברינו בסמוך (אות ב') שטרחו הראשונים לבאר טעם המוקצה דבקעת, ולבאר הסברא "שלא נתנו עצים אלא להסקה". וכן לקמן גבי חיזרא דפסקינן הלכתא רטיבתא אסור יבשתא שרי, נחלקו הראשונים אי פסקה סוגיין הלכתא כר' יהודה במוקצה, או דגם ר' שמעון מודה בהא - עי' בדברינו לקמן ד"ה והלכתא, אות ב'.
מיהו הראב"ד בהשגותיו על בעל המאור נקט דפלוגתת ר' יהודה ור' שמעון דהכא לא שייכא לטעמייהו, אלא אפשר דאף ת"ק בעלמא ס"ל כר' שמעון דלית ליה מוקצה, אך בעצים אית ליה מוקצה לפי שאין עליהם תורת כלי כלל, דלא ניתנו אלא להסקה והרי הם כאבנים המוקצין לכו"ע. [וסברא כעי"ז איתא ברשב"א שהשווה עצים אלו לאבנים וצרורות. וגם הר"ן כתב דליכא עליהן תורת כלי כלל].
ברם הרמב"ן במלחמות דחה דבריו, דעצים כיון שהוכנו להסקה ודאי יצאו מתורת אבנים, שהרי אפילו אבנים עצמן אם הוכנו יצאו מתורת מוקצה, אלא ודאי ר' יהודה ור' שמעון דהכא אזלו לשיטתם בעלמא בכל מוקצה. וראה בהערת המהדיר לרשב"א (173) מהדו' מוה"ק.
<b>ב.</b> הקשו הראשונים דבסוגיא דשבת קכד. מבואר דבקעת ביו"ט חשיבא ככלי שמלאכתו להיתר להסקה, ומסקינן דטעם איסור הבקעת גזירה יו"ט אטו שבת שאסורה להסקה, ורב פפא תלי לה בפלוגתת ב"ש וב"ה, נמצא דאתיא כב"ש שגזרו יו"ט אטו שבת. וכתבו בעל המאור, הר"ן, חי' הרא"ה, וחי' בן הרמב"ן דסוגיא דהכא פליגא על הסוגיא דשבת ומאן דמתני הא לא מתני הא, ועיקר הוא כסוגיין דחשבה לבקעת מוקצה אף ביו"ט משום דאיתמר להך סוגיא בדוכתיה.
ועל דרך זה אזיל הרמב"ן במלחמות, אלא שהוסיף דהסוגיא בשבת היה לה רק דין המשנה דאין סומכין בבקעת, ולא שמיעא לה ברייתא דמפרשה בהדיא טעמא דלא ניתנו עצים אלא להסקה, ואילו שמיעא לה לא הוה מפרשה דטעמא גזירה יו"ט אטו שבת.
<b>ג.</b> הרא"ש (סי' י"ב) הביא פירוש ר"ת דטעם סוגיין דאין סומכין בבקעת אינו משום מוקצה, אלא משום גזירה יו"ט אטו שבת וכההיא סוגיא דשבת, והא דתנינן "שלא נתנו עצים אלא להסקה" הכי פירושו: דהלא עומדין רק להסקה, ובשבת לא חזו להסקה, הלכך ביו"ט גזרו אטו שבת. ואף דבסוגיא דשבת מוקי רב פפא הך סברא כב"ש, רב נחמן ורב ששת דפליגי הכא בחיזרא לא סברי הכי, ומוקי כסברת רב יוסף התם דתלי בפלוגתת ר"א ור' יהושע, ומסקנא דסוגיין דהלכתא יבישתא שרי רטיבתא אסור קיימא אף כרב פפא דמוקי לה כב"ש, די"ל דאף ב"ה דלית להו גזירה יו"ט אטו שבת היינו דוקא ביבשתא דחזי מיהא להסקה ביו"ט, אבל ברטיבתא מודו דגזרינן יו"ט אטו שבת. וראה מש"כ לבאר בזה הקרבן נתנאל (אות ע').
והשטמ"ק הביא שיטה כעין זו שפירשו דלפי האמת גם ב"ה מודו שגזרו יו"ט אטו שבת, ובסוגיא בשבת דאוקמוה כב"ש לא דק שפיר ואגב ריהטא. וביאר השטמ"ק דטעמא דמודו ב"ה גבי בקעת שגזרו יו"ט אטו שבת טפי משאר שבותין, לפי שבקעת אין תורת כלי עלה ודמיא לצרורות שבחצר, ואם תתירנה לטלטל יבואו לטלטל צרורות. וכן נקט בחי' בן הרמב"ן דסוגיין סברה דבבקעת לכו"ע גזרינן יו"ט אטו שבת. ועי' הגהות מיימוני (פ"ד דיו"ט אות מ') שהביא כן בשם הר"ר יהודה.
וראה בשפ"א שפירש איפכא: שמסקנת הגמ' בשבת אינה מטעם גזירה אלא מטעמא דסוגיין דלא נתנו עצים אלא להסקה.
ולענין הלכה - יעוי' משנה ברורה (תקב. כא.).
<b>ב] מהו "שלא נתנו עצים אלא להסקה" הלא הסקה ביו"ט הוי מלאכת היתר, פירושי הראשונים:</b>
<b>א.</b> רש"י פירש (במתני' לב: ד"ה ואין סומכין) דכיון שלא נתנו עצים אלא להסקה לפיכך מוקצין הן אצל כל תשמיש. והר"ן הוסיף לבאר וז"ל "שכיון שאין מיוחדין אלא להסקה בלבד ואין תורת כלי עליהם, יש להם דין מוקצה לגבי שאר מלאכות, ומיהו במידי דאיכא תורת כלי שרי לאשתמושי ביה אפילו למלאכה שאינו מיוחד לה, דהא מסיקין בכלים אע"פ שאין מיוחדים להסקה". וכעי"ז פירש חי' הרא"ה.
<b>ב.</b> על דרך הנ"ל פירש הרשב"א, אלא שכתב "שלא נתנו עצים אלא להסקה" פירושו שחכמים התירום רק לצורך הסקה, וז"ל "הכי קאמר לא התירום חכמים אלא להסקה, דמדינא אסורין הן לטלטל בין לשבת בין ליו"ט שאין להם תואר כלי וכצרורות הן וכו', אלא שהתירו חכמים לטלטלם להסקה לצורך אוכל נפש, ולהסקה בלבד נתנום ולא לדבר אחר". וכן נקט הראב"ד בהשגותיו על בעל המאור מכח סברא זו לפרש דעצים להסקה כאבנים הם, ולכו"ע מוקצין הם לשאר תשמישין ולא נחלקו בהא ר' יהודה ור' שמעון. אך הרמב"ן במלחמות פליג דמוכנים הם ולאו כאבנים דמו, וראה בדברינו לעיל אות א'.
<b>ג.</b> רש"י לקמן ע"ב (ד"ה לא יטול) גם פירש דר"ל שחכמים לא התירו לטלטלן אלא להסקה, אך משמע סברא אחרת: דעצים הואיל ודרכן לדבר האסור כגון לעשות מהן כלים, לפיכך לא התירו לטלטלן אלא להסקה.
<b>ד.</b> הרא"ש בשם ר"ת ביאר ד"לא נתנו עצים אלא להסקה" הכי קאמר: דהרי עומדים רק להסקה, ובשבת אסור להסיק, הלכך אף ביו"ט דמלאכתן להיתר ולא הוו מוקצין גזרו יו"ט אטו שבת, וס"ל דסוגיין אזלה על דרך הסוגיא בשבת קכד., וכשיטה זו נקטו כמה ראשונים - עי' בדברינו לעיל אות א'.
<b>ג] חילוק בין עצים להסקה לאפר שמותר לכסות בו דם:</b>
הרשב"א תמה מאי שנא עצים להסקה דסוגיין מאפר שהוסק ביו"ט דאמרינן (לעיל ח.) דאפילו למאן דאית ליה מוקצה כר' יהודה מותר לכסות בו דם כל שהוא חם, כיון שראוי לטלטלו לצלות בו ביצה יכול גם לכסות בו, והכא נמי נימא כיון שראויין העצים להסקה יסמכו בהן דלת וקדרה. [לפירוש הרא"ש בשם ר"ת [לעיל אות ב'] לא קשיא. ויתכן דמיושב נמי לסברת רש"י לקמן ע"ב, דעצים תשמישן בעלמא רק לדבר אסור כעשיית כלים, משא"כ אפר שתשמישו בעלמא להיתר ככיסוי דם וצואה].
וכתב הרשב"א לחלק דהאפר מותר לטלטלו ליתנו על הדם, לפי שבאותו מקום ראוי הוא לצלות שם הביצה, אבל כאן שמטלטל הבקעת לסמוך הדלת, הרי במקום הדלת אינו ראוי להצית בה האש, וכן כשסמך בה הקדרה, אם יצית בה אש תפיל את הקדרה.
ובהערת המהדיר (165) ציין שהאמרי בינה (הל' יו"ט סי' י') למד מדברי הרשב"א דין חדש: דאם באותו שימוש בבקעת ראויה היא גם להדליק לא נאסר השימוש, ולפיכך המבשלים על גבי גחלים יכולים לסמוך הקדרה בגחלים.
מיהו בההיא סוגיא דלעיל ח. תמה הגהות רעק"א לשו"ע (תצח. טו.) איך שרי לכסות דם באפר, הלא האפר בא מעצים שהן עצמן מוקצין לשאר תשמישין, א"כ השתא אף שראוי לצלות בו ביצה הוי כנולד. וראה מש"כ לישב השפ"א (לעיל ח.), וע"ע חזון יחזקאל (תוספתא פ"ג הי"ב), ובהרחבה בחי' מנחת שלמה מהספר מאורי אש.
<b>ד] חילוק בין טלטול מוקצה לשימוש במוקצה לצורך אוכ"נ:</b>
הקשה מהרש"א הלא סמיכת הקדרה בבקעת הוי לצורך אוכל נפש, וכתבו תוס' לעיל ח. (ד"ה אמר) ולעיל לא: (ד"ה אמר) דטלטול מוקצה הותר לצורך אוכל נפש. ותירץ דדוקא טלטול מוקצה התירו כגון גריפת אפר מהתנור, אבל שימוש במוקצה כסמיכת הבקעת אסור. וסברא כעי"ז כתב המג"א (תקט. טו.). ועי' פני יהושע כאן שתמה על סברא זו, וע"ע חי' הצל"ח, שמחת יו"ט, וחידושי בתרא (אות קנד-קנה). וראה עוד בדברינו על תוס' לעיל ח. הנ"ל.
<b>לימא ר"א בר' שמעון כאבוה סבירא ליה דלית ליה מוקצה -</b> צ"ב דבשבת מד. איתא בהדיא דר"א בר' שמעון ס"ל במוקצה כאבוה, ועדיף מיניה. והשטמ"ק ושער המלך סייעו מכאן לשיטת הרי"ף דפסק הלכה כר' יהודה במוקצה ביו"ט, והגמ' הכא ה"ק לימא ר"א בר' שמעון כאבוה ס"ל אף ביו"ט.
מיהו אכתי צ"ע לשיטת רש"י ושאר ראשונים דאף ביו"ט הלכה כר' שמעון, ועי' מש"כ הפני יהושע בביאור שאלת הגמ', וראה עוד יד דוד, ושמחת יו"ט.
ועי' שינויי נוסחאות במשניות דיש שלא גרסו דברי ר"א בר' שמעון במתני', וכן ברי"ף ליתא, ועי' מלאכת שלמה.
<b>לא בהא אפילו ר' שמעון מודה משום דמחזי כמאן דאזיל לחנגא -</b> הר"ן וחי' הרא"ה מפרשים דאיכא נפק"מ בהך סברא גם לר' יהודה ולפוסקים איסור מוקצה ביו"ט, כגון שהזמין המקל מבעוד יום דלאו מוקצה הוא, ומ"מ אסור מהאי טעמא דמיחזי כאזיל לחינגא. ופסקו הכי המג"א והט"ז סוס"י תקכ"ב.
וראה בתוס' יו"ט שנחלק עם הב"י מה היה קשה לר"ן שהוצרך לפרש כן.
<b>דמחזי כמאן דאזיל לחנגא -</b> פירש רש"י (כאן ובשבת נד:) דנראה כמוליכה למכור בשוק, וא"כ הוא משום לתא דגזירת מקח וממכר. אך הר"ח פירש שנראה כהולך לדרך רחוקה, ולכאורה משמע דהוא גזירה משום איסור תחומין.
<b>חזרא רב נחמן אסר ורב ששת שרי וכו' ומאן דשרי אמר לך מה לי לצלות בו מה לי לצלות בגחלתו -</b> יש לעיין מאי שנא מסמיכת הקדרה בבקעת דאסרינן לעיל אף דהוי נמי צרכי בישול, ולא אמרינן מה לי לבשל בגחלתו ומה לי לסמוך בו קדרה - עי' מש"כ הקרבן נתנאל (אות מ').
<b>והלכתא יבשתא שרי רטיבתא אסור:</b>
<b>א] צ"ע דהכא אסרינן רטיבתא ואילו לעיל כא: שרינן ליתן גרעיני תמרה רטיבי לבהמה משום דחזי להיסק גדול:</b>
<b>א.</b> כתבו הרמב"ן במלחמות, הרשב"א, והר"ן דהכא הא בעינן לסברא "מה לי לצלות בו מה לי לצלות בגחלתו", הלכך אף דמסקינן הך סברא ביבשתא, אבל ברטיבא כיון דבעינן להיסק גדול, לא אמרינן מה לי לצלות בו מה לי לצלות<b> בתערובת</b> גחלתו, שהרי אין ראוי להסקה בפני עצמו אלא ע"י תערובת, עי' בדבריהם.
<b>ב.</b> מדברי תוס' (ד"ה והלכתא) משמע דרטיבא דהכא לא חזי להיסק כלל ואפילו להיסק גדול. וכעי"ז תירץ בחי' המאירי לעיל כא: בפי' שני.
<b>ג.</b> בעל המאור (לעיל כא.) נקט דמחלוקת הסוגיות הן, והלכתא כסוגיין דאסרה רטיבתא אף דחזיא להיסק גדול, ואין הלכה כסוגיא דלעיל דשריא.
והאתוון דאורייתא (כלל כ"ה) פירש על דרך זה: דהנה אביי לעיל כא: שאל לרב יוסף ברטיבתא מאי איכא למימר, והשיב לו דחזו להיסק גדול, ונראה פשוט דגם אביי ידע המציאות דחזו להיסק גדול, ופליג עם רב יוסף בסברא זו דס"ל דהיסק גדול לא שכיח ולא מיקרי 'ראוי', והיינו ממש פלוגתת רב נחמן ורב ששת דסוגיין האם חזי להיסק גדול חשיב ראוי אף דלא שכיח.
וראה שביאר בפלוגתא זו כמה סוגיות שנחלקו האם ראוי למידי דלא שכיח מיקרי 'ראוי'.
<b>ד.</b> בחי' המאירי (לעיל כא: בפי' א'), וכעי"ז פירש בחי' הרא"ה דאפילו לר"י הגלילי דס"ל 'לכם ולא לכלבים', אפשר דמקילין טפי בחיי נפש דבהמה ליתן לפניה הגרעינין דרטיבי, ולא מקילין במכשירי אוכל נפש לאדם לפי דאפשר לצלות בשר גם בלא הך חיזרא.
<b>ה.</b> הרשב"א והר"ן כתבו בשם תוס' דשאני גבי בהמה משום שצריך לו הרבה גרעינין ליתן לפני בהמתו, והר"ן הוסיף הלכך מה שמטלטל הא חזי להיסק בלא תערובות משא"כ בחיזרא. וצ"ב, ועי' הערת המהדיר רח"ג צימבליסט (119) לרשב"א בקובץ ראשונים.
וראה עוד חי' הרא"ה, וחי' בן הרמב"ן, ומש"כ הרשב"א בשם יש מפרשים, וביאור דבריו בהערת המהדיר הנ"ל (117).
<b>ב] הך הלכתא אליבא דר' יהודה דמוקצה או גם לר' שמעון:</b>
בעל המאור והרמב"ן במלחמות סייעו מפסק הלכה דהכא לשיטת הרי"ף והרמב"ם (יו"ט א. יז.) דהא דקי"ל הלכה כר' שמעון במוקצה היינו בשבת, אבל ביו"ט פסקינן הלכתא כר' יהודה וכדעת רב נחמן לעיל ב:, אך שיטת רש"י דהלכה כר' שמעון בין בשבת ובין ביו"ט, ודחק לפרש (בד"ה והלכתא) דהך 'הלכתא' דהכא היא אליבא דמאן דאית ליה מוקצה, ולא לדידן דפסקינן כר' שמעון. [וראה בנושא זה בדברינו לעיל ב: ד"ה מאי שנא, אות ב', ולעיל ד. ד"ה אלא בתרנגולת].
ותוס' בסוגיין גם סברי דהלכה כר' שמעון אף ביו"ט, ומתוך כך תמהו על רש"י דקשיא הלכתא אהלכתא. ופירשו דברטיבתא אף ר' שמעון מודה. וביאר מהר"ם דכיון דלא חזי למידי חשיבי כאבנים וכגרוגרות וצימוקין שהעלן לגג דאיתא לקמן סוף מכילתין דמודה בהו ר' שמעון. אולם יעוי' חזו"א (מג. ד.) שכתב דא"א לפרש כן, ופירש באופן אחר כוונת תוס'.
ובישוב תמיהת תוס' על רש"י - יעוי' מגיני שלמה ופני יהושע. ובדבר קושיות נוספות לפי' רש"י, יעוי' בדברינו על רש"י ד"ה והלכתא.
ושיטת הראב"ד בהשגותיו על בעל המאור דכל סוגיין דעצי הסקה לא שייכא כלל לפלוגתת ר' יהודה ור' שמעון, ולכו"ע עצים הוו כאבנים דליכא עלייהו תורת כלי ולא הותרו אלא להסקה ביו"ט. והרמב"ן במלחמות פליג דעצים שהוכנו להסקה יצאו מתורת אבנים, והדר תליא בפלוגתת ר' יהודה ור' שמעון. וראה בדברינו לעיל ד"ה ת"ר אין סומכין, אות א'.
<b>דרש רבא אשה לא תכנס לדיר העצים ליטול מהן אוד:</b>
<b>פירושי הראשונים:</b>
<b>א.</b> רש"י (כאן ובשבת קמג.) פירש ד'אוד' היינו פורגי"ן בלע"ז, כלומר כלי לגרוף התנור ולהפך הגחלים - עי' תוס' בכורות כז. (ד"ה בריש מסא). וטעם האיסור הוא משום מוקצה דלא ניתנו עצים אלא להסקה ולא לשימוש ככלי, וכר' יהודה אתיא. וכן פירשו הר"ן וספר המאורות כאן, ושיטה להר"ן בשבת קמג.
<b>ב.</b> תוס' (כאן ובשבת שם) נקטו כפירוש הבה"ג דאסור לכו"ע משום תיקון כלי. וכן כתבו הר"ח, תוס' ר"פ, הר"י מלוניל, והטור (תקז. ג.), אלא שתוס' נקטו "דהוי כתקוני מנא", ובשבת שם ביארו יותר "דגזרינן שלא יבא לתיקון כלי", ואילו בפי' הר"ח ותוס' ר"פ משמע דהיא גופה תיקון ועשיית כלי, וזהו חידוש שנטילת העץ לגרוף תנור חשיבא עשיית כלי בלא שום תיקון בגופו. וכן פסק המשנה ברורה (תקז. טו.), וביאור הדבר יעוי' בשולחן שלמה להגרשז"א (שם סק"ז).
ולפירוש רש"י הא דמקשה הגמ' "למימרא דרבא כר' יהודה ס"ל דאית ליה מוקצה" היינו מכל דברי רבא, אך לפירוש תוס' והר"ח הקושיא מסיפא דדברי רבא דמסיקין בכלים ולא בשברי כלים.
<b>ג.</b> הרמב"ם (יו"ט ד. יא.) כתב "לא תכנס אשה בין העצים ליטול מהן אוד <b>לצלות בו</b>", ולפירושו היינו 'חיזרא' דלעיל שצולין בו, וכיון דפסקינן לעיל דיבשתא שרי על כרחך דלהרמב"ם מיירי הכא ברטיבתא דאסור, וכן פירש המגיד משנה. והקשה הלחם משנה דהא כבר פסק הרמב"ם (יו"ט ב. יג.) איסור קוץ רטוב ולמה חזר וכתבו כאן. וראה מש"כ לישב מרכבת המשנה, וע"ע בית יוסף (סי' תק"ב סוף סק"ג, וסי' תקז. ג.).
מיהו הים של שלמה (סי' י"ז) ביאר דאף כוונת הרמב"ם משום איסור תיקון כלי, עי' בדבריו. וראה בראשון לציון שנקט בכוונת הרמב"ם לאסור אף אוד יבש ודלא כמגיד משנה ולחם משנה, ועי' מש"כ לישב סתירת דברי הרמב"ם בזה. וראה עוד מרומי שדה.
<b>למימרא דרבא כר"י ס"ל דאית ליה מוקצה והא א"ל רבא לשמעיה טוי לי בר אווזא ושדי מעיה לשונרא, התם כיון דמסרחי מאתמול דעתיה עלויה:</b>
<b>א] מחלוקת ראשונים בביאור מהלך הגמ':</b>
מפירוש רש"י (כאן ובשבת קמב:) משמע שרבא אמר לשמעיה שחוט וצלה לי ביו"ט, והא דלא חזו הבני מעים אף דכיון שנשחטו השתא לא מסרחי, פירש רש"י בשבת, וכן תוס' כאן משמיה, דלאו אורח ארעא לאוכלן ביו"ט דיש לו הרבה לאכול. ומשני הגמ' דכיון שעתידין להסריח אי מצנע להו לאורתא, מאתמול דעתיה עלייהו לשונרא.
והקשו הראשונים (תוס', תוס' ר"פ, תוס' ישנים בשבת כט., רשב"א כאן ובשבת קמב:, וכן תוס' הרא"ש, ריטב"א, וחי' הר"ן בשבת שם) הרי אפילו בשר חי חשיב מוכן לאדם משום דחזי לאומצא [כדאיתא בשבת קכח.], אף שאין דרך לאכול כך בשבת ויו"ט. ועוד הקשו דרבא גופיה אמר בשבת שם דבשר חי חזי לי לאומצא אי לאו דאדם חשוב אנא, וכל שכן בני מעין צלויין דחזו טפי. וראה מש"כ בהגהות טל תורה, וחידושי בתרא (אות קנ"ו).
לכן הסכימו הראשונים לפירוש שכתבו תוס' בשבת כט. (ד"ה אכלן) דמיירי הכא שכבר נשחט מערב יו"ט, [לפירוש זה מדוקדק דאמר ליה "טוי לי בר אווזא" ולא אמר "שחוט לי"], והשתא ביו"ט כבר היו המעים סרוחים ולא חזו לאדם כי אם לבהמה, ומשני דמ"מ כיון דמסרחי, מאתמול דעתיה עלויה ליתנה לבהמה כיון שידע דמסרחי.
והנה תוס' בשבת כט. והרשב"א בסוגיין דנים אמאי מעים דהכא לא חשיבי 'נולד', ומאי שנא מגרעיני תמרה דשבת שם. ופירשו לשיטתם כיון שנשחט מאתמול חשיב שפיר מוכן, משא"כ גרעינין שצריכין הן לאוכל עד שמפרישן ביו"ט. אבל לפי' רש"י תמהו הרשב"א כאן והריטב"א בשבת קמב: כיון שנשחט הבר אווזא ביו"ט הא הוי נולד ומאי שנא מגרעיני תמרה. וראה מש"כ בזה החזו"א (מא. ב.).
<b>ב]</b> הקשה חי' הצל"ח מאי קשיא מדשרי רבא להשליך מעים לשונרא, שאני התם דהוי טלטול בעלמא, אבל הסקה באוד שנשבר הוי השתמשות במוקצה דחמירא טפי, עי' מש"כ לישב. מיהו השמחת יו"ט תירץ דטלטול ליתן לבהמה נחשב נמי כהשתמשות במוקצה. ועי' אבני נזר (או"ח סי' ק"כ).
<h4>מתני'</h4>
<b>ר' אליעזר אומר נוטל אדם קיסם משלפניו לחצוץ בו שיניו ומגבב מן החצר ומדליק שכל מה שבחצר מוכן הוא, וחכמים אומרים מגבב משלפניו ומדליק:</b>
<b>א] שיטות הראשונים בביאור מחלוקת ר' אליעזר וחכמים גבי קיסמין:</b>
<b>א.</b> שיטת רש"י והר"י מלוניל: ר' אליעזר וחכמים פליגי במחלוקת ר"י ור' שמעון [לעיל בריש העמוד] אם ניתנו עצים להסקה בלבד, דר' אליעזר סבר דניתנו לכל התשמישין, ומותר ליטול קיסם מכל החצר לחצוץ שיניו, והא דנקט 'משלפניו' משום רבנן דאסרו אפילו מלפניו דסברי לא ניתנו עצים אלא להסקה. והתוס' רי"ד ורשב"א כתבו שברוב ספרים ליכא תיבת 'משלפניו', וכן בפי' ר"ח ליתא.
וכתבו מגיני שלמה ומלא הרועים דאף שברש"י לעיל ד. (ד"ה היא ואמה) מבואר דר' אליעזר אית ליה מוקצה, מ"מ סבר דעצים לא הוו מוקצה, דלא ניתנו להסקה בלבד אלא לכל תשמישין. וראה עוד בדברינו לעיל ד. על רש"י הנ"ל.
והנה תוס' כאן (ד"ה רבי אליעזר) הקשו לפירוש רש"י מהסוגיא דשבת פא:, וראה בדברינו על תוס' בישוב קושיתם.
<b>ב.</b> תוס' פליגי על רש"י בתרתי: חדא דלא ניחא להו לפרש דפליגי בפלוגתת ר' שמעון ור' יהודה, דא"כ נמצא שחכמים לאו כהלכתא דקי"ל כר' שמעון, לכך פירשו דר' אליעזר וחכמים סברי שניתנו עצים לכל תשמישין ולא רק להסקה, וסברת חכמים דאסרי ליטול לחצוץ שיניו דגזרי שמא יקטום. [לפירוש תוס' ניחא דפליגי ר"א וחכמים דוקא בלחצוץ שיניו ולא בשאר תשמישין]. וראה בדברינו על תוס' ד"ה וחכמים.
ועוד פליגי תוס' על רש"י דסברי שנקט ר' אליעזר 'משלפניו' בדוקא, דלא התיר ליטול אלא משלפניו משום שאדם קובע מקום לסעודתו והיה לו להכין מבעוד יום, וכסברת הסוגיא בשבת פא:
<b>ג.</b> תוס' בשבת פא: (ד"ה וחכמים) נקטו בשם ר"י בטעם סברת חכמים כפירוש רש"י דהוא משום שלא ניתנו עצים אלא להסקה, אך בסברת ר' אליעזר נקטו כשיטת תוס' דר"א שרי רק ממה שלפניו בבית ולא ממה שבחצר.
<b>ד.</b> והנה בברייתא לקמן ע"ב איתא "וחכמים אומרים לא יטול אלא מן האבוס של בהמה", ומבואר דמן האבוס מיהא התירו ליטול לחצוץ שיניו, ופירש רש"י לפי שדבר המוכן לאכילה מוכן הוא לכל מילי. ותוס' בשבת פא: הנ"ל הוסיפו דלאו דוקא 'מן האבוס' שרי אלא מן הראוי לאבוס. אך לשיטת תוס' דסוגיין שחכמים אסרי גזרה שמא יקטום, צ"ע מאי שנא דמן האבוס שרי. וראה בתוס' רעק"א שאכן מן הסוגיא דהתם הוכיח כפי' רש"י ודחה פירוש תוס'.
<b>ה.</b> בחי' הרא"ה ובן הרמב"ן דחו פירוש רש"י שר"א וחכמים פליגי אם ניתנו עצים רק להסקה, דא"כ לעיל גבי פלוגתת ר' יהודה ור' שמעון הוה ליה לפרושי דשייכא לפלוגתא דהכא, ומשמע מדבריהם שר"א וחכמים תרוייהו סברי שלא ניתנו עצים אלא להסקה, אלא דטעמא דר' אליעזר דס"ל שקיסמין תורת כלי עליהן לחצות שיניו שדרכן בכך, לפיכך הגם שעצים בעלמא סתמן להסקה ניתנו, אבל קיסמין תורת כלי עליהן. ונקטו הרא"ה ובן הרמב"ן שר' אליעזר מתיר דוקא 'משלפניו' כדרך שרגיל בחול. [לפירוש זה ניחא שנקט ר' אליעזר דוקא לחצוץ בו שיניו].
<b>ב] שיטות הראשונים בביאור מחלוקת ר' אליעזר וחכמים גבי עצים, ולענין הלכה:</b>
<b>א.</b> מחלוקת נוספת נחלקו ר' אליעזר וחכמים במתני', דלגבב עצים להדליק שרי ר' אליעזר מכל החצר וחכמים התירו רק משלפניו, ופירש רש"י הטעם הואיל ודקין הן וטורח לקוששן מאתמול לאו להכי קיימי. והנה משמעות רש"י שחכמים אסרו לגמרי לגבב מן החצר אלא רק משלפניו בבית, וכן מבואר מדברי תוס' שבת פא: (סוד"ה וחכמים) ד'שלפניו' היינו בבית, ומה שבחצר אינו מן המוכן, וכן משמע בחי' המאירי, וכ"כ הפר"ח (סי' תק"א), ועי' ראש יוסף.
ותמה הרשב"א הלא גם שלפניו בבית מוקצין הן מהאי טעמא דטורח לקוששן ולאו להכי קיימי. ופירש הרשב"א, וכן איתא בחי' הרא"ה, דהא דשרו רבנן היינו הקיסמין הסמוכים לתנור וכירים שבחצר [ו'מלפניו' קאי אתנור], דהם אינם מוקצין ולא אסח דעתו מהן.
והנה במתני' לעיל לא. ובסוגיא שם מבואר דדעת בית הלל להלכה שמותר להביא עצים להדלקה אף מן המפוזרין שבקרפף והמכונסין שבשדות, וצ"ע דחכמים דהכא לא התירו אפילו מן החצר אלא משלפניו בלבד. ותירץ הרשב"א (שם) דהתם מיירי בעצים גדולים שדעתו עליהן, אבל הכא איירי בקיסמין קטנים כדפי' רש"י, שאין דעתו עליהן כל שמפוזרין בחצר.
<b>ב.</b> לשון הרמב"ם (יו"ט ב. יד.) "אבל מגבב הוא <b>בשדה</b> מלפניו <b>ומדליק שם</b>", וכתב המגיד משנה דנראה שהרמב"ם דייק שחכמים לא הזכירו כלל 'חצר' בדבריהם, משמע דסברי דלגבב מלפניו ולהדליק שרי בכל מקום ואפילו בשדה, ומתני' דלעיל לא. מיירי להביאן מן השדה לבית, ומתני' דהכא מיירי לגבב ולהדליק בשדה גופה.
והבית יוסף (תקא. ד.) הוסיף בביאור: שלדעת הרמב"ם חכמים לא שאני להו בין חצר ושדה, אלא הכל תלוי אי לפניו או שלא לפניו, ד'לפניו' דשרי היינו סמוך למקום בישול הקדרה, וכה"ג אפילו בשדה מותר. ופירוש זה קרוב לפי' הרשב"א והרא"ה דלעיל, אלא דהם התירו לגבב סמוך לתנור וכירים רק בחצר ולא בשדה.
והנה בברייתא לקמן ע"ב הובאה מחלוקת ת"ק ור' שמעון, ותרוייהו סברי כר' אליעזר דמתני' שמתיר לגבב מכל החצר, אלא שת"ק אסר לעשות צבורין דמיחזי כמכניף למחר וליומא אחרינא, ור' שמעון מתיר דקדרתו מוכחת עליו. וכתבו הר"ן וחי' הרא"ה דאף דקי"ל כחכמים דמתני', איכא נפק"מ בפלוגתת ת"ק ור' שמעון לענין עצים גסים דאף רבנן מתירין לגבב מכל החצר, ובהא הלכתא כת"ק דברייתא דאסר מ"מ לעשות צבורין.
וכתב הרשב"א דבירושלמי דפירקין (ה"ו) משמע שפלוגתת ר' אליעזר וחכמים במתני' היינו הך פלוגתת ר' שמעון וחכמים בברייתא, ותרוייהו סברי דכל מה שבחצר מוכן הוא, אלא שלר' אליעזר מותר אף לעשות צבורין וחכמים אסרי. מיהו כתב הרשב"א שבתוספתא (פ"ג הי"ב) מפורש לא כן וכפשטה דמשנתינו.
<b>ג.</b> בדעת הטור להלכה: הב"י (תקא. ג.) פירש פסק הטור שם עפ"י דברי הר"ן דהלכתא כחכמים דמתני' שקיסמין דקין שרי בחצר רק משלפניו, אלא שבעצים גסים שאין בטלים לחצר שרי מכל החצר, אך כת"ק דברייתא דאסר לעשות צבורין. ומתוך כך תמה הב"י אמאי השמיטו הרי"ף והרא"ש הך ברייתא שלא יעשה צבורין, עי' בדבריו.
אמנם הב"ח כתב שהטור פסק לגמרי כת"ק דברייתא מפני שהוא מכריע, דר' שמעון דברייתא מתיר לגמרי, וחכמים דמתני' אוסרין לגמרי ושרו רק מלפניו, והך תנא שרי מכל החצר אך שלא יעשה צבורין. ועוד דת"ק ור' שמעון דברייתא כולהו סברי כר' אליעזר שמתיר מכל החצר, ולישנא דר' אליעזר דמתני' דייקא דאוסר מיהא צבורין, ומשום כך מיושב שהרי"ף והרא"ש הביאו משנתינו כצורתה ולא הביאו הך ברייתא, עי' בדבריו בהרחבה.
וראה עוד בדרישה (סק"ג) שכתב לפרש שחכמים דר"א היינו ת"ק דהברייתא, ולפי"ז מיושב נמי השמטת הרי"ף והרא"ש. וראה עוד ט"ז (סק"ג). ולהלכה - יעוי' משנה ברורה (ס"ק יב-יג).
<b>ומגבב מן החצר ומדליק -</b> הא דשרינן לגבב מן החצר ולא חיישינן למעמר - עי' בדברינו על מתני' לעיל לא. ד"ה מביאין עצים, ועל תוס' שם ד"ה מן הקרפף.
<b>אין מוציאין את האור לא מן העצים וכו':</b>
<b>א] פירושי הראשונים באיסור זה:</b>
<b>א.</b> בגמ' לקמן ע"ב רש"י מבואר טעם האיסור משום דקא מוליד ביו"ט, ופירש הרע"ב דדמי למלאכה שבורא האש. וכ"כ המאירי שכל המצאת דבר ממה שאינו, אסור אפילו לצורך אוכל נפש.
ואיסור זה מצינו גם בשבת נא: לענין אין מרסקין השלג והברד בשבת בשביל שיזובו מימיו, ופירש רש"י דדמי למלאכה שבורא המים האלו. [אך בראשונים שם יש פירושים אחרים בטעם האיסור]. וכן מצינו איסור 'מוליד' לעיל כג. לענין מוליד ריח בכלים, וראה בדברינו שם ד"ה ע"ג חרס.
<b>ב.</b> הראב"ד בהשגותיו (יו"ט ד. א.) פירש טעם האיסור להוציא האור דהוי מוקצה ומחוסר הכנה. וכן הוא לשון ספר המכתם "ואין לך מוקצה גדול מזה". וכתב הלחם משנה שלדברי הראב"ד הא דאמרינן בגמ' דהוי 'מוליד', ר"ל דמשום שמוליד בשבת הוי מחוסר הכנה.
וטעם החולקים דלא ס"ל סברת הראב"ד, מבואר במגיד משנה שאין זה כאיסור מוקצה ד'נולד', לפי שאין האור דבר הראוי בעצמו כביצה שנולדה, אלא רק עומד לבשל ולאפות בו. וביאר ערוך השלחן (תקב. ד.) דכיון שאין בשלהבת ממשות לא יכול לחול עליה איסור נולד. ומרכבת המשנה ביאר דכיון שהשלהבת מתחדשת בכל רגע, נמצא שבישול המאכל לא נעשה על ידי השלהבת שהוליד, אלא מאש שנתחדשה לאחר מכן, ואין זה נחשב שימוש בנולד. וראה עוד בלחם משנה שהאריך בגדרי החילוק.
<b>ג.</b> הרמב"ם (יו"ט שם) כתב וז"ל "שלא הותר ביו"ט אלא להבעיר מאש מצויה, אבל להמציא אש אסור שהרי אפשר להמציא אותו מבערב", והראב"ד השיגו שבגמ' מפרש הטעם משום שמוליד, וביאר הלחם משנה שלדעת הרמב"ם כוונת הגמ' "משום דקמוליד ביו"ט" כלומר והיה יכול לעשותו מבערב. וכעי"ז איתא נמי בדברי הרשב"א בעבודת הקדש (ש"ב ס"ו), וכן ביאר המהדיר בדעת השטמ"ק (הע' 120) שאיסור הוצאת האש אינו משום שממציא דבר חדש, אלא היא גופה משום איסור מלאכת הבערה שהיה אפשר לעשותה מערב יו"ט. ועי' ראש יוסף (לג:), ישועות יעקב (או"ח תקב. ב.), מלאכת יו"ט (אות קכ"ח), וחידושי בתרא (אות קנ"ז), וראה עוד בסמוך אות ב'.
<b>ב] עבר והוציא דיעבד, או כגון שא"א להוציא מבעוד יום, ולענין הלכה, והדלקת אור החשמל:</b>
לכאורה נפק"מ בין השיטות דלעיל אם עבר דיעבד והוציא אור ביו"ט, או כגון שא"א להוציא האש מבעוד יום, דלמפרשים שהוא איסור מחודש להמציא דבר חדש אפשר שאסרו רק לכתחילה, אך למפרשים שהאיסור משום מוקצה או משום מבעיר לכאורה אסור להשתמש ביו"ט בכל גווני, אפילו א"א לעשות מאתמול ואפילו עבר והוציא.
והנה המגיד משנה (יו"ט ד. א.) כתב שאם עבר והוציא מותר להשתמש. ובדעת הרמב"ם שם מצינו פלוגתא, וז"ל הרמב"ם "אבל להמציא אש אסור שהרי אפשר להמציא אותה מבערב", וביאר הפני יהושע וכן נקט הברכי יוסף (תקב. א.) שאיכא חידוש טפי בדבריו, דהוצאת האור הוי כמכשירי אוכל נפש דשרי היכא דאי אפשר לעשות מבעוד יום [כדאיתא לעיל כח:]. ברם הט"ז (תקב. א.) פליג בדעת הרמב"ם ואסר דיעבד אם הוציא אש, וכתב דאפילו עבר ובישל התבשיל אסור כדין מבשל בשבת וכדין מעשר פירותיו במזיד בשבת. ומשמע שהבין בדעת הרמב"ם דהוצאת אור ביו"ט היא איסור דאורייתא דהבערה, שלא הותר ביו"ט אלא הוספת אש ולא הולדתו [וכדברי השטמ"ק הנ"ל], ואסור דיעבד בכל גווני. וראה בחי' מנחת שלמה ( בשיעורים סי' י"ג מספר מאורי אש) שהאריך להוכיח מהפוסקים שלא כדעת הט"ז ברמב"ם. וראה עוד מלאכת יו"ט (אות קכ"ח), וברכת אברהם.
למעשה - פסק המשנה ברורה (תקב. ד.) דעבר והוציא אש בדיעבד שרי להשתמש בה.
ולענין הדלקת אור החשמל ביו"ט - רובא ככולא דהפוסקים נקטו לאיסור כהוצאת אש גמורה, לבד מערוך השלחן ודעימיה שהקילו בזה. וראה בשו"ת ציץ אליעזר (ח"א סי' כ' פ"ו) שקולתם נבעה מחוסר ידיעה במהות פעולת החשמל, עי"ש בהרחבה, ועי' פסקי תשובות (תקב. ב.), ובמשנה ברורה מהדו' 'דרשו' הע' 1 לסי' תק"ב.
<b>ולא מן הרעפים -</b> בהגהות הב"ח וכן התוס' יו"ט מחקו תיבות "ולא מן הרעפים", וכן ברי"ף ורא"ש ובמשניות ליתא. ובטעם הדבר יעוי' בקרבן נתנאל (אות ל'), וע"ע מלאכת שלמה במשניות.
<h4>רש"י</h4>
<b>ד"ה וכן ביעתא - ביצים גסות הנתונות ע"פ כלי חלול וכו' -</b> תוס' (ד"ה מלמטה) פליגי דאין אסור אלא א"כ נותן על גבי מחיצות, ופירשו בשם ר"ח ד'ביעתא' היינו שמניח הביצה ע"ג ביצים אחרות. וכן פירשו הרי"ף והרא"ש. וראה בדברינו על תוס'.
<b>ד"ה בדלת ס"ד - ומי זה הסומך קדרה בדלת והלא תשבר -</b> עי' חי' בן הרמב"ן שדחה פירוש זה, ופירש בענין אחר, וכיוון לדבריו הרש"ש.
<b>ד"ה והלכתא - הך הלכתא אליבא דמאן דאית ליה מוקצה אבל אנן כר"ש ס"ל וכו' -</b> עי' בדברינו בגמ' ד"ה והלכתא, אות ב'.
<b>אנן כר"ש ס"ל בין במוקצה בין בדבר שאינו מתכוין -</b> תוס' (סוד"ה מלמטה) תמהו על דברי רש"י דחשיב לכל סוגיין דמדורתא וקדרה וכו' כדבר שאין מתכוין, וראה בדברינו על תוס' בישוב דברי רש"י.
<b>וכולהו שרי וכו' והקפת חביות ומדורתא וקדרה -</b> צ"ע אמאי פלגינהו, הלא הקפת חביות היינו קדרה - עי' רש"ש.
<b>וכל האמוראים שאסרו את אלו למעלה תלמידי דרב הוו ורב ס"ל כרבי יהודה במוקצה -</b> הרמב"ן במלחמות והרשב"א הקשו הלא רב נחמן הוי תלמידו של שמואל הסובר במוקצה כר' שמעון. ועי' מש"כ לישב השטמ"ק בשם מורו.
ומהרש"א הקשה הלא בשבת קכח. אמרינן דרב גופיה לענין אכילה ס"ל במוקצה כר' יהודה אך לענין טלטול ס"ל כר' שמעון. ותירץ דטלטול להשתמש בו חשיב כאכילה, עי' בדבריו. [וראה בדברינו בגמ' כאן ד"ה ת"ר אין סומכין, אות ד']. ועוד תירץ דלרב הונא תלמיד דרב אמרינן הכי בשבת שם, אבל שאר תלמידי דרב לא חילקו ובכל גווני סברי כר' יהודה.
וראה עוד שער המלך (יו"ט א. יד.), ויד דוד.
<b>ד"ה אוד - עץ לעשות אוד לתנור פורגי"ן בלע"ז וטעמא משום דלא נתנו אלא להסקה -</b> פירושי הראשונים בזה, יעוי' בדברינו בגמ' ד"ה דרש רבא.
<b>ד"ה כיון דמסרחי - אם יניחם לצורך מחר והיום לא היה צריך להם -</b> דאין דרך בני אדם לאכול בני מעים ביו"ט, דבלאו הכי יש להם הרבה לאכול - תוס' בפירוש הרש"י. וראה בדברינו בגמ' ד"ה למימרא דרבא.
<b>ד"ה מן המים - נותנים מים בכלי זכוכית לבנה ונותנו בחמה וכו' -</b> בחי' מנחת שלמה דחה דעת המדייק מדברי רש"י להתיר ליתן הזכוכית במקום שסוף חמה לבא, דהא נתינתה בחמה גופה אינה אלא גרמא דהבערה, ומבואר שאסרו חכמים הוצאת אור אף בגרמא, ומהיכי תיתי להתיר בגרמא דסוף חמה לבא.
<b>ד"ה מן העפר - קרקע קשה כשחופרים אותה מוציאה אור -</b> הר"ן פירש דצפיעי בקר או צאן מטמינין בעפר, וכשמרקיבין יוצא מהן אור.
<h4>תוס'</h4>
<b>ד"ה והלכתא - פרש"י וכו' ודוחק הוא לומר דר"ש פליג אמאי דפסיק הש"ס -</b> לשון תוס' קשה, וכוונתם כיון דקי"ל כר' שמעון קשיא הלכתא אהלכתא. וראה בענין זה בדברינו בגמ' ד"ה והלכתא, אות ב'.
<b>ד"ה דרש רבא - פירש רש"י דכר' יהודה ס"ל וכו' ודוחק הוא לומר דהש"ס קיימא דלא כהלכתא -</b> מהרש"א ומהר"ם תמהו מאי דוחק הוא, הלא רבא קאמר הך מימרא, והוא אכן סבר במוקצה כר' יהודה כדמסקינן, עי' בדבריהם, ועי' גליון הש"ס.
<b>אלא ודאי דאפילו ר' שמעון מודה דאסור משום דהוי כתקוני מנא -</b> פירושי הראשונים בזה, יעוי' בדברינו בגמ' ד"ה דרש רבא.
<b>ד"ה ושדי מעיה - פירש"י דלר' יהודה הוה אסור לטלטלן ליתן לחתול דמאתמול מוכן לאדם הוה וכו' -</b> בפלוגתת רש"י והראשונים בענין זה יעוי' בדברינו בגמ' ד"ה למימרא.
<b>וא"ת וכי משום שאינו אוכל מהן הוו מוקצין א"כ היכי מטלטלין בשר חי וכו' -</b> נראה דרש"י לשיטתו דאף מידי דחזי לאכילה אי אין דעתו עליו הוי מוקצה - עי' רש"י לקמן מ. ד"ה ואי אינהו (בלשון אחר), וע"ע תוס' לקמן לז: ד"ה לאיסור מוקצה, ותוס' שבת יט: ד"ה שמן. [מיהו עי' ריטב"א בשבת שם].
<b>ד"ה רבי אליעזר - פירש"י וכו' ותימה דהא משמע בפרק המוציא וכו' ופריך מיתיבי ר"א אומר נוטל אדם קיסם משלפניו דדוקא משלפניו אבל בכל החצר לא וכו' -</b> תוס' מפרשים שקושית הגמ' התם מר' אליעזר, אבל כבר הרשב"א כאן, וכן האחרונים (תורעק"א במשניות, וכן בשו"ת ח"ב סוס"י ק', מגיני שלמה, פני יהושע, רש"ש, ראש יוסף, מרומי שדה) כתבו דרש"י שם פירש לשיטתו שהקושיא מדברי חכמים בברייתא לקמן המובאת בסוגיא דשבת, דלא יטול אלא מהאבוס של בהמה. וכתב הרשב"א דאדרבה מדברי ר' אליעזר ליכא לאקשויי דלית הלכתא כוותיה. וביאר רעק"א דהא דכתבו תוס' "דוקא משלפניו אבל בכל החצר לא" אינו לשון הגמ' שם אלא פירוש תוס' לשיטתם, אבל לפי' רש"י קשיא רק מדברי חכמים. וכן הוא בפי' ר"ח בשבת שם.
והוסיף רעק"א שתוס' לא יכולים לפרש הפירכא מחכמים, לשיטתם בדיבור הבא שסברת חכמים דלא יטול לחצוץ שיניו הוא מגזירה שמא יקטום, וחמיר טפי מאיסור מוקצה ולכך לא הותר משום כבוד הבריות כאבני בית הכסא.
וראה עוד בחי' רעק"א דאדרבה סייע לשיטת רש"י מהסוגיא דשבת, ומהא דמייתי התם פלוגתת ר"א וחכמים דברייתא ולא דמתני' דהכא. וראה עוד מרומי שדה בשבת שם, ושמחת יו"ט כאן.
<b>ואע"ג דקאמר כל מה שבחצר מוכן הוא, היינו דוקא גבי אכילה וכו' אבל גבי אש לא שייך וכו' -</b> כלומר גבי לחצוץ בשר שבשיניו דהוי מידי דאכילה, אדם קובע לו מקום והיה לו להכין לפיכך לא שרי אלא ממה שלפניו, אבל לגבב להדליק למדורה שרי מכל מה שבחצר.
<b>ד"ה וחכמים אומרים - פרש"י דבתרתי פליגי וכו' וקשה לפירושו דחכמים ס"ל דלא כהלכתא וכו' -</b> עי' מגיני שלמה בישוב קושית תוס', ועי' פני יהושע, ושמחת יו"ט.
<b>לכן נ"ל דטעמא דרבנן דלכך אסור לחצוץ שיניו גזירה משום שמא יקטום וכן מסיק נמי בגמרא -</b> כדברי תוס' פירש גם בתוס' ר"פ. אולם בתוס' רעק"א וכן בשו"ת רעק"א (ח"ב סוס"י ק') ורש"ש הקשו דאדרבה בגמ' משמע שחכמים בברייתא לא חיישי לקטימה דהוי כלאחר יד, ומסתמא חכמים דמתני' היינו חכמים דהברייתא, וא"כ אדרבה סייעתא לפי' רש"י דטעמא דחכמים משום מוקצה דלא נתנו עצים אלא להסקה.
ועי' מגיני שלמה שגם תמה על תוס', ועי' מש"כ הפני יהושע בישוב דברי תוס', וראה עוד חי' הצל"ח, מרומי שדה, ושמחת יו"ט.
ותוס' שבת פא: (ד"ה וחכמים) נקטו כפי' רש"י דסברת חכמים משום שלא נתנו עצים אלא להסקה, אך פליגי עליו בסברת ר' אליעזר, וכפירושם לעיל דשרי רק ממה שלפניו בבית ולא ממה שבחצר.
<h3>דף לג:</h3>
<h4>גמ'</h4>
<b>אמר רב יהודה אוכלי בהמה אין בהן משום תקון כלי:</b>
<b>א] טעם הדין:</b>
הר"ן וחי' הרא"ה ביארו דכיון שרכין הן עד שראויין לבהמה, לא חשיבי כלי לפי שאינו מתקיים. ובספר המאורות והר"י מלוניל כתבו דקטימת אוכלין חשיבי כמפריד אוכל מאוכל ומפוררו.
והנה הרא"ש (סי' י"ג) הביא דבתוספתא איתא דמן האבוס של בהמה דהיינו אוכלי בהמה אסור לקטום בכלי, והתינח לפי' הר"ן והרא"ה, אך לפי' ספר המאורות צ"ע מאי שנא ביד או בכלי.
וראה עוד קהלות יעקב (שבת סי' מ. א.) שדן אם הא דאין תיקון כלי באוכלין שוה לדין אין צביעה באוכלין.
<b>ב] סתירה מסוגיא דשבת:</b>
הקשה הר"ן כיון דקי"ל דאוכלי בהמה רכין אין בהן משום תקון כלי, היאך אסרינן (שבת קמו:) ליתן טרפא דאסא בחביתא, ופירש התם רב אשי שמא יקטום והוה מתקן מנא. ותירץ הר"ן דהתם דרך הוא לתקן כלי העשוי כבר אפילו באוכלי בהמה, אבל אין דרך לעשות מהן כלי לכתחילה לחצוץ שיניו כדהכא. וכן משמע שפירש חי' הרא"ה.
והנה רש"י בשבת שם (ד"ה שמא יקטום) פירש וז"ל "וכיון דקטמיה הו"ל כמתקן כלי, כדתניא במס' ביצה לחצות בו שיניו לא יקטמנו ואם קטמו חייב חטאת", וצ"ע הלא באוכלי בהמה רכין לא פליגי ר' אליעזר וחכמים. [גליון הש"ס כאן ציין לרש"י זה, ויתכן שנתכוין לקושיא זו]. אמנם האליה רבה (שיד. ה.) והדרישה (סוס"י שי"ד) גרסי ברש"י שם "<b>וכיון דקשה</b> הו"ל כמתקן כלי", וביארו כוונת רש"י דהגם שהעלה עצמו רך אזלינן בתר הענף שהוא קשה. ולפי"ז ניחא קושית הר"ן הנ"ל. וראה בדרישה מש"כ בדעת הר"ן ובדעת הב"י בענין זה.
<b>איתיביה רב כהנא לרב יהודה מטלטלין עצי בשמים וכו' ומוללו ומריח בו וכו' לחצוץ בו שיניו לא יקטמנו ואם קטמו חייב חטאת:</b>
<b>מהיכן הקושיא:</b>
רש"י וחי' המאירי מפרשים דהקושיא היא מדקתני בברייתא 'עצי בשמים', ויש בהן אוכלי בהמה ואפילו הכי קתני דחייב חטאת.
וחי' הרא"ה פירש ד'עצי בשמים' הגם שאינם אוכלי בהמה, מיהו חד טעמא אית להו, דקטימתן לא עבדא להו כלי אלא א"כ מחתך וממחק בסכין.
והרשב"א פירש דהקושיא מדקתני 'מוללו ומריח בו', משמע שהן רכין דשייכא בהו מלילה ואפילו הכי חייב חטאת, ומשני ליה דבקשין איירי, והיינו דאהדר ליה וכי קשין בני מלילה נינהו.
<b>ומוללו ומריח בו -</b> לעיל דף כג. הקשו היכי שרי למלול ולהריח הא הוי מוליד ריח, ותירצו דריחא מיהא איתא ואוסופי הוא דקמוסיף ריחא. וראה בדברינו שם ד"ה ומ"ש ממוללו. וראה עוד בדברינו שם בעיקר איסור מוליד ריח.
<b>א"ל השתא פטור אבל אסור קא קשיא לי חייב חטאת מבעיא אלא כי תניא ההיא בקשין:</b>
<b>מחלוקת ראשונים בגירסת וביאור הגמ':</b>
רש"י מפרש שהכל תשובה אריכתא, דרב יהודה מסיק דהך ברייתא מיירי בקשין, אבל ברכין מותר אפילו לקטום לחצוץ שיניו. ותמהו תוס' דא"כ רב יהודה סותר שיטתו, דלקמן מתיר לקטום קשין על מנת להריח, וכאן משמע שאוסר בקשין כהך ברייתא, ולא שרי אלא באוכלי בהמה שרכין הן. ותירץ הרשב"א דלפי' רש"י רב יהודה הכא מיירי אליבא דר' אליעזר דס"ל לקמן דקטימה בקשין לחצוץ שיניו איכא חיוב חטאת, ומוקי הך ברייתא כוותיה, וקמ"ל רב יהודה דרכין מיהא שרי ר' אליעזר ואפילו לקטום לחצוץ שיניו.
ועל דרך זה פירשו חי' הרא"ה ובן הרמב"ן, עי' בדבריהם. וכ"כ מהרש"א בשם תוס' ישנים, וכן פירשו הרבה אחרונים. וראה עוד תוס' רעק"א במשניות שתמה על קושית תוס' ועל תירוצם.
אבל תוס' גרסי "<b>אמר ליה</b> כי תניא ההיא בקשין", ורב כהנא הוא דמהדר הכי לרב יהודה, אמנם רב יהודה גופיה ס"ל דהך ברייתא משבשתא היא, דלפי האמת אפילו בקשין מותר לקטום על מנת להריח, והיינו דרב יהודה לקמן מפשח ויהיב אלותא על מנת להריח, וכדקי"ל הלכתא כחכמים דאפילו קוטם לחצוץ שיניו בקשין אינו אלא משום שבות. [ומ"מ כיון שמדרבנן אסור, לכך הא דשרי לכתחילה לקטום לחצוץ שיניו היינו רק באוכלי בהמה דרכין].
<b>דתניא ר"א אומר נוטל אדם קיסם משלפניו לחצוץ בו שיניו וחכ"א לא יטול אלא מאבוס של בהמה:</b>
<b>מחלוקת רש"י ותוס' בסברת חכמים:</b>
רש"י (במתני' ע"א) פירש סברת חכמים שאסרו ליטול קיסם לחצוץ שיניו, לפי שלא נתנו עצים אלא להסקה. וטעמא דמן האבוס שרי פירש רש"י כאן (ד"ה לא יטול) דהראוי לאכילה מוכן הוא לכל צורך, ולפי זה לאו דוקא מן האבוס ממש, אלא שרי מכל העומד לאבוס ולאכילה, וכן דקדק השטמ"ק מדברי רש"י.
וכ"כ תוס' שבת פא: (ד"ה וחכמים) בשם ר"י, והוסיפו דליכא למימר דאם הקיסם אינו באבוס אסור דבטל אגב קרקע, דהא תנן (במתני' לעיל ע"א) דחכמים שרו לגבב משלפניו ולהדליק, אלמא לא בטל אגב קרקע ולאו מוקצה הוא.
מיהו תוס' לעיל (סוף ע"א) פירשו סברת חכמים שאסרו ליטול לחצוץ שיניו גזירה שמא יקטום, [ומן האבוס שרו כיון דאוכלי בהמה רכין הן]. ותמה תוס' רעק"א במשניות הלא מבואר בברייתא דהכא דסברי חכמים שאם קטם לחצוץ שיניו אינו אלא שבות, ואמרינן לקמן דרבנן שאמרו פטור אבל אסור שרו לכתחילה לקטום להריח, והוא הדין דכיון שאינו אלא מדרבנן לא חיישינן בנטילת קיסם שמא יקטמנו.
וראה עוד בדברינו במתני' ע"א ד"ה ר' אליעזר אומר, ובדברינו על תוס' שם ד"ה וחכמים.
<b>ושוין שלא יקטמנו ואם קטמו לחצוץ בו שיניו ולפתוח בו הדלת בשוגג בשבת חייב חטאת במזיד ביו"ט סופג את הארבעים דברי ר"א וחכ"א אחד זה ואחד זה אינו אלא משום שבות:</b>
<b>מחלוקת ראשונים על מה קאי 'ושוין', ולענין הלכה:</b>
א. פירש רש"י דהאי "ושוין שלא יקטמנו" וכו' קאי אקיסם, כלומר פלוגתת ר"א וחכמים איירי בקשין, ובהא שוין דלכתחילה לא יקטום, ופליגי דיעבד אי עבר אדאורייתא או שבות בעלמא, אבל מן האבוס דמיירי באוכלי בהמה רכין מתירין חכמים לכתחילה לקטום לחצוץ שיניו וכדברי רב יהודה בריש סוגיין.
ולפירוש רש"י הסכימו הרשב"א, חי' הרא"ה, וחי' המאירי, וכ"כ הרא"ש (סי' י"ג) דמוכחא סוגיין, ועוד דהא אין לפרש דהאי 'ושוין' קאי על אבוס של בהמה, דהא קתני "ולפתוח בו הדלת", ואוכלי בהמה רכין לא חזו לפתוח דלת.
<b>ב.</b> ברם כתב הרא"ש שבתוספתא (פ"ג הי"ב) משמע דהך 'ושוין' קאי אאבוס של בהמה, ולפי"ז נמצא דחכמים אסרו לקטום אפילו באוכלי בהמה רכין משום שבות. מיהו בהגהות הגר"א הגיה התוספתא להשוותה לגמ' דילן. אמנם מצינו בפי' הר"ח כעין התוספתא, ופירש ד'ושוין' קאי גם על קיסם וגם על אבוס של בהמה, ולפירושו ניחא קושית הרא"ש די"ל ד'לפתוח בו הדלת' קאי אקיסם דקשה.
והנה כתב הרא"ש דלדברי התוספתא מימרא דרב יהודה דבאוכלי בהמה אין משום תיקון כלי איירי בקוטם בידו בלבד, אך בסכין אסרו חכמים. [הקרבן נתנאל (אות ש') תמה למה הוצרך הרא"ש להשוות דברי רב יהודה עם התוספתא, הא על כרחך לפום גמרא דילן ליתא להך תוספתא. אמנם מפי' הר"ח מוכח שפירש הכי גם סוגיית הגמ' דילן]. ברם מסיק הרא"ש דגמרא דידן עיקר, הלכך להלכה מותר אפילו בסכין לחתוך אוכלי בהמה רכין לחצוץ שיניו.
<b>ג.</b> להלכה - פסקו הטור ושו"ע (שכב. ד., תקיט. ד.) דאוכלי בהמה מותר לקוטמן אפילו בסכין לחצות שיניו, אבל קיסם שאינו אוכלי בהמה אסור אפילו ליטלו כדי לחצוץ שיניו וכחכמים. וכן פסקו הטור ושו"ע דאפילו קשין מותר לקטמן על מנת להריח כחכמים. והים של שלמה (סי' י"ח) כתב דדוקא ביד שרי לקטום ולהריח ולא בכלי, והביא דבריו המג"א (שכב. ו.), אבל הט"ז (תקיט. ה.) התיר אפילו בסכין. ועי' קרבן נתנאל (אות א'). והמשנה ברורה (שכב. יז.) כתב להחמיר.
<b>ד.</b> והנה רש"י (ד"ה הוה מפשח) פירש "שמסעף <b>בידו</b> ענפים מכלי גדול", משמע דבכלי אסור וכדברי היש"ש, אמנם הט"ז הנ"ל פירש כוונת רש"י דמסעף בכלי שבידו, ולדבריו ניחא מש"כ רש"י (ד"ה אינו אלא) "ולא תקון מעליא הוא אא"כ <b>מחתכו וממחקו</b> בסכין", משמע דמחתך בסכין גרידא אין אסור אא"כ גם ממחק, [והעיר בזה הקרבן נתנאל אות ק'], אך לדברי היש"ש צ"ל דלאו דוקא נקט רש"י 'ממחקו' וה"ה דמחתכו בסכין גרידא אסור. וע"ע חי הצל"ח (בריש העמוד), ואליה רבה (שכב. ה.).
<b>ה.</b> הרמב"ם (שבת יא. ז.) פסק דהקוטם קיסם לחצות שיניו חייב חטאת, ותימה שפסק כר' אליעזר ולא כחכמים, וכתבו המגיד משנה ולחם משנה דאין לומר שהרמב"ם מפרש דפלוגתת ר"א וחכמים היא ברכין אבל בקשין לכו"ע חייב חטאת, דזה נסתר מסוגיית הגמ', אמנם אפשר שדברי הרמב"ם הם עפ"י התוספתא.
והאחרונים האריכו בביאור שיטת הרמב"ם, וישוב סתירת דבריו שם בהלכה ח' - עי' חי' הצל"ח, שער המלך, מרכבת המשנה, ראשון לציון, כפות תמרים (סוכה לג:), מרומי שדה, ואבן האזל. וראה עוד בספר הלקוטים על הרמב"ם שם.
<b>ולית ליה לר"א הא דתנן שובר אדם את החבית לאכול ממנה גרוגרות ובלבד שלא יתכוין לעשות כלי אמר רב אשי כי תניא ההיא במוסתקי:</b>
<b>שיטות הראשונים בטעם ההיתר, והאם אף לחכמים צריך לאוקמה במוסתקי, וסתירת הסוגיא דעירובין, ולענין הלכה:</b>
<b>א.</b> רש"י והר"י מלוניל בשבת קמו. וכן הרע"ב בפי' המשנה שם פירשו טעם היתר שבירת החבית משום שאין במקלקל שום איסור בשבת, משמע דלחכמים אין סיבת ההיתר משום דאיירי במוסתקי. והקשו הרשב"א (כאן ובשבת שם) וריטב"א ור"ן (שבת שם) הלא תנן בשבת קה: דכל המקלקלין פטורין, וכל 'פטור' דשבת הוא אסור מיהא מדרבנן. [בספר הליקוטים עהר"מ (א. יז.) בשם קובץ הביא שבספר לחם שמים נקט דכל מקלקל אף שאינו חייב איכא איסור תורה כמו חצי שיעור, ודחה דבריו דודאי ליכא אלא איסור דרבנן].
ותירצו הרשב"א והר"ן, וכ"כ תוס' רי"ד ומאירי (שבת שם), דבעלמא 'מקלקל' פטור ואסור, אבל הכא משום צורך שבת שרי לכתחילה. אולם הריטב"א שם כתב דאין כן משמעות רש"י.
האחרונים בשבת (שלטי גבורים, חי' חת"ס, מרומי שדה), וכן הראש יוסף בסוגיין, ואבני נזר (או"ח סי' רי"ב) פירשו שרש"י אזיל לשיטתו דס"ל שאין בנין וסתירה בכלים כלל [עי' בדברינו לעיל יא: ד"ה תריסי חנויות], וכיון שאין כלל מלאכה דאורייתא, שרי דרך קלקול לכתחילה דהא אין מכוין כלל למלאכה.
וראה עוד ביאור הלכה (שיד. א. ד"ה אסור לשברה), חזו"א (נא. ח.), ואגרות משה (או"ח סי' קכ"ב ענף א-ה).
מיהו תמה הרשב"א לפי' רש"י מה מקשה הגמ' לר' אליעזר משבירת חבית לקטימת קיסם, הא שאני שבירת חבית דהוי מקלקל.
<b>ב.</b> שיטת תוס' בכמה דוכתי [עי' בדברינו לעיל יא: הנ"ל] דבנין גמור וכן סתירה גמורה איכא גם בכלים, והיתר שבירה דהכא פירשו תוס' בשבת קמו. (ד"ה שובר), ותוס' עירובין לד: (ד"ה ואמאי), והרא"ש (שבת פכ"ב סי' ו', עירובין פ"ג סי' ה') דמיירי במוסתקי וכדמוקי לה בסוגיין. וביארו תוס' דאף שהגמ' אמרה הכי אליבא דר' אליעזר, אמת הוא גם לחכמים. והרשב"א סייע לזה מדקאמר רב אשי "כי תניא ההיא במוסתקי", ולא קאמר "ההיא לר' אליעזר במוסתקי".
והנה בשיטה זו גופה מצינו שתי לשונות: תוס' בסוגיין (ד"ה כי תניא) בשם הר"י, וכן הרשב"א והריטב"א בשבת שם כתבו בשם תוס' דבחבית זו שהיא כלי רעוע לא שייך כלל תורת בנין וסתירה. אבל רש"י כאן (ד"ה במוסתקי), וכן תוס' כאן משמיה דרש"י, ותוס' בשבת פירשו דמחמת גריעותה לא חייס עלה וליכא למיחש שמא יתכוין לעשות כלי, ומשמע דאפילו בחבית שלימה כל סיבת האיסור היא שמא יבא לעשות פתח ובמוסתקי ליכא למיחש, וצ"ע הלא שיטת תוס' דיש בנין וסתירה בכלים, וא"כ תיפוק ליה בשלימה דאסורה השבירה גופה - עי' מש"כ לבאר אבני נזר (או"ח סי' רי"ג), וע"ע פמ"ג (במשב"ז שיד. א.).
<b>ג.</b> הרשב"א בסוגיין האריך בקושיות לדחות פירוש תוס', וכן הרשב"א וריטב"א בשבת הקשו הלא בסוגיין אוקימנא במוסתקי לר' אליעזר גרידא ומתוך הדחק, אבל לרבנן לית להו היתרא במוסתקי, דא"כ הוה לתלמודא הכא לפרש דבהכי מיירי.
והנה תוס' בשבת הקשו דבסוגיא דעירובין לד: מבואר שאסור לשבר ולפתוח המגדל להגיע לעירוב ומאי שנא מחבית דהכא דשרי לשברה, ותירצו לשיטתם דבסוגיין איירי לכו"ע בחבית מוסתקי ורעועה. אך הרשב"א (כאן ובשבת) והר"ן (בשבת) תירצו דבכלי גדול יש בנין וסתירה ובהכי מיירי המגדל דעירובין, והכא מיירי בחבית קטנה, דבכלי קטן ליכא בנין וסתירה.
ושיעור כלי גדול וקטן - כתב הב"י (שיד. א.) דתרומת הדשן (סי' ס"ה) כתב בשם האו"ז, דכלי גדול הוא המחזיק מ' סאה, וכן פסק הרמ"א שם, וביאר המשנה ברורה (סק"ב) דאי מחזיק מ' סאה הוה ליה כאהל דאית ביה בנין וסתירה. ובביאור הלכה (ד"ה שאינה) הביא פלוגתא האם אפילו חבית רעועה כמוסתקי אית בה סתירה במחזקת מ' סאה. ובהערה לטור החדש (י"ב) ציינו לרשב"א עירובין לד: שנקט דאפילו מחזיק מ' סאה, אם משתמשים בתוכו כדרך שמשתמשים בכלים, חשיב ככלי קטן לענין בנין וסתירה.
והנה תוס' בעירובין לד: גם חילקו תחילה בין כלי גדול לקטן, אך דחו כפי שיטתם דבנין גמור איכא בכלים בכל גווני. והרשב"א כאן והראשונים בשבת משמע שפירשו חילוק זה אליבא דרש"י, והביאו שכעין זה חילק רש"י גופיה בעירובין לה. [וניחא דבשבת קב: נקטו הרשב"א וריטב"א בפשיטות כשיטת תוס' ולא חילקו בין הכלים], אך צ"ע הלא רש"י (שבת קמו.) נקט סברת 'מקלקל' ובזה אין חילוק בין כלי קטן לגדול. ואכן הפמ"ג (במשב"ז שיד. א.) כתב דכוונת הר"ן לביאור אחר ולא בשיטת רש"י, אבל השלטי גבורים (שבת שם) נקט חילוק זה בשיטת רש"י, וצ"ל דדוקא בכלי קטן שמדאורייתא אין בנין וסתירה שרי לכתחילה אף מדרבנן משום מקלקל.
וראה עוד אבני נזר (או"ח סי' רי"ב), ואגרות משה (או"ח סי' קכ"ב).
<b>ד.</b> הריטב"א בשבת גם דחה החילוק בין כלי גדול לקטן, ומסיק דבכל גווני יש בנין וסתירה בכלים, אך דוקא בכלי הנעשה דרך בנין ושבריו עומדים לתקן כעין המגדל דעירובין, כה"ג חשיבא סתירתו על מנת לבנות, משא"כ חבית דהכא שא"א להחזיר שבריה, אין בשבירתה כלל איסור סתירה.
<b>ה.</b> מיהו בדברי הריטב"א הנ"ל לעיל מזה משמע דנקט סברא אחרת וז"ל "אבל הנכון דמשנתינו אפילו היה מתכוין לעשות פתח אין זה אלא כלאחר יד שאין דרך בני אדם לעשות כן, לפיכך כל שאינו מתכוין לכך התירו מפני שעשה עין יפה לאורחים ולצורך שבת".
<b>ו.</b> בחי' הרא"ה כאן כתב דחבית דוקא מותר לשברה מפני שהיא טפילה לגרוגרות שבתוכה, לאפוקי תיבה ומגדל דעירובין שיש בהן איסור סתירה ובנין. וכעי"ז משמע בשיטה להר"ן (שבת שם) שכתב "פי' והוה ליה כקליפי אגוזים ורימונים". וסברא כעי"ז כתב המאירי (עירובין לד:) לתרץ הקושיא ממגדל דעירובין. ואולי יש לפרש הכי כוונת הר"ח כאן וז"ל "פירוש במוסתקי כמו קציעות מחודקין בתוך החבית", ומשמע דמפרש דהיא גופה פירושא ד'מוסתקי'.
<b>ז.</b> הרי"ף (כאן ובשבת) והרמב"ם (כג. ב.) כתבו דין המשנה ולא הזכירו דבמוסתקי איירי, וכן לא הזכירו חילוק בין חבית גדולה לקטנה, ומשמע דסברי דבכל גווני אין בנין וסתירה בכלים. אולם השלטי גבורים בשבת נקט שדעת הרמב"ם דיש בנין וסתירה בכלים, והכא במוסתקי איירי אף שלא הזכיר זאת, וראה קרבן נתנאל (פכ"ב דשבת אות ה') שנקט לא כן בדעת הרמב"ם. וראה עוד שער המלך (שבת יא. ז.), תהלה לדוד (ריש סי' שי"ד), כפות תמרים וצל"ח (סוכה לג:), צל"ח ושפ"א בסוגיין, אבני נזר (או"ח ריג. ג.), אור שמח (כג. ב.), ובהערת המהדיר (215) לרשב"א.
<b>ח.</b> להלכה - פסקו הטור ושו"ע (שיד. א.) כשיטת תוס' והרא"ש דדוקא במוסתקי הותרה שבירה, אבל בחבית שלימה כל שבירה אסורה. אולם המשנה ברורה (סק"ז) הביא דביאור הגר"א הסכים לשיטת הפוסקים דאין סתירה בכלים אפילו בכלי שלם וחזק, אם לא שעושה כלי ע"י השבירה דאזי חייב מיהא משום מכה בפטיש. והחזו"א (נא. ו.) כתב שאף לדעת הגר"א איכא מיהא איסור דרבנן לשבור חבית שלימה, עי' בדבריו. וראה במשנ"ב מהדו' 'דרשו' (הע' 2 לסי' שי"ד) דעות הפוסקים למעשה לענין פתיחת קופסאות שימורים. ועי' ארחות שבת (פי"ב הע' ו'). וראה חי' מנחת שלמה כאן לענין פתיחת מעטפה או שקית חלב.
<b>ת"ר מגבב מן החצר ומדליק שכל מה שבחצר מוכן הוא ובלבד שלא יעשה צבורין צבורין ור' שמעון מתיר:</b>
ת"ק ור' שמעון תרוייהו סברי כר' אליעזר דמתני' דמתיר לגבב מכל החצר, ודלא כחכמים דשרו רק משלפניו, ופליגי אי שרי לעשות צבורין. אמנם יעוי' ברשב"א במתני' שהביא דבירושלמי משמע שמפרש פלוגתת ר' אליעזר וחכמים כפלוגתת ר' שמעון ות"ק דהכא, מיהו כתב הרשב"א שבתוספתא (פ"ג הי"ב) מפורש לא כן וכפשטה דמשנתינו. וראה בדרישה (תקא. ג.) שנקט דחכמים דמתני' היינו ת"ק דהך ברייתא.
ולענין הלכה יעוי' בדברינו במתני' לעיל ע"א ד"ה ר' אליעזר, אות ב'.
<b>מר סבר מחזי דקא מכניף למחר וליומא אחרינא -</b> כתב הר"ן מדאסר רק משום 'מחזי' ולא משום 'מעמר' יש להביא ראיה לדברי הריב"ם שאין חיוב מעמר אלא במלקט במקום גידולו, ועי' בדברינו על תוס' לעיל לא. ד"ה מן הקרפף. ועי' אגלי טל (מעמר אות ב') ושער המלך (יו"ט ב. יד.) מה שדנו בדברי הר"ן. וראה עוד ברכת אברהם כאן.
<b>אין מוציאין את האור, מ"ט משום דקא מוליד ביום טוב -</b> עי' בדברינו במתני' לעיל ע"א ד"ה אין מוציאין.
<h4>רש"י</h4>
<b>ד"ה חייב חטאת - ויש עצי בשמים שהן אוכלי בהמה ואפ"ה חייב -</b> עי' בדברינו בגמ' ד"ה איתיביה רב כהנא.
<b>ד"ה א"ל - אם מצאת ברייתא אומרת לחצוץ בו שניו פטור אבל אסור אף היא היתה תשובה לדברי -</b> עי' פני יהושע.
<b>ד"ה הוה מפשח - כשמסעף בידו ענפים מעץ גדול -</b> עי' בדברינו בגמ' ד"ה ושוין.
<b>ד"ה לא יטול - אבל עצים הואיל ודרכן לדבר האסור כגון לעשות כלים לא התירו לטלטלן אלא להסקה -</b> עי' בדברינו לעיל ריש ע"א ד"ה ת"ר אין סומכין, אות ב'.
<b>ד"ה שלא יקטמנו - אקיסם קאי -</b> עי' בדברינו בגמ' ד"ה ושוין שלא יקטמנו.
<b>ד"ה אינו אלא משום שבות - דקטימה תקון כלאחר יד הוא ולא תקון מעליא הוא אא"כ מחתכו וממחקו בסכין -</b> עי' בדברינו בגמ' ד"ה ושוין.
<b>ד"ה במוסתקי - כך אמר לי רבי שמואל המכונה חסיד מן ברבשט"א -</b> הגר"א ווסרמן זצ"ל בביאורי אגדות על דרך הפשט הנדפס בסוף קובץ הערות (סוס"י ח'), ביאר דמה שנקט רש"י 'המכונה חסיד', י"ל שרש"י לא הכירו ואינו יכול לכתוב עליו בודאות 'חסיד', על כן כתב 'המכונה חסיד' שכך הוא מכונה בפי הבריות, עי' בדבריו. וראה מה שהעיר בזה משמר הלוי (עמ' צ"ו אות י"ג).
<h4>תוס'</h4>
<b>ד"ה פטור - ואר"ת דגרסי' כגרסא דר"ח דגריס א"ל והכי פירושו וכו' -</b> כלומר גרסינן "<b>אמר ליה</b> [רב כהנא לרב יהודה] כי תניא ההיא בקשין", ולא גרסינן "<b>אלא</b> כי תניא" וכו'.
והרשב"א נקט עיקר כפי' רש"י, ויישב דלא קשיא דרב יהודה אדרב יהודה, דהכא קאמר אליבא דר' אליעזר דמוקי הך ברייתא כוותיה, וקמ"ל רב יהודה דאפילו לר' אליעזר דבקשין מחייב חטאת ואוסר לקוטמן אפילו להריח, באוכלי בהמה דרכין שרי לכתחילה ואפילו לקטום לחצות שיניו. ולקמן נקט למעשה אליבא דחכמים דאפילו בקשין שרו מיהא לטום ולהריח. וכ"כ חי' הרא"ה ובן הרמב"ן.
וראה עוד מהרש"א, מהר"ם שיף, מגיני שלמה, ושמחת יו"ט.
<b>ד"ה כי הוינן - וא"ת למה נמנעו כשחל יו"ט במ"ש מלהריח בשמים:</b>
המרדכי (סי' תרצ"ג) כתב שמברכים על הבשמים ביו"ט שחל במוצ"ש, וכן נהגו במגנצ"א וקולוני"א, וכן נקטו רבינו גרשון ורבינו משולם. אך הביא בשם רש"י שאין מברכין, ופירש בשם הר"י כסברא דמסקי תוס' דהכא משום דתענוג יו"ט ושמחתו משיב הנפש שאבדה.
ובפרק ערבי פסחים (בד"ה הא לך הסדר בקצרה) נקט המרדכי בפשיטות שאין מברכין על ההדס, אך פירש הטעם שמא יקטמנו, ועוד דאין איבוד נשמה ביו"ט שחל במוצ"ש, דביו"ט איכא נמי נשמה יתירה. ושני טעמים הללו כתב גם תלמיד הרמב"ן בשם רש"י, אך תוס' דילן דחו טעמים אלו.
להלכה - כתבו הטור ושו"ע (סי' תצ"א) שאין מברכין במוצאי יו"ט על הבשמים, וכתב המשנה ברורה (סק"ג) בשם הפוסקים דהוא הדין ביו"ט שחל במוצ"ש.
ובמוצאי יוהכ"פ שחל בשבת - הב"י (סי' תרכ"ד) הביא בשם הכלבו שאין מברכין על הבשמים, דאין בו נשמה יתירה מפני התענית. מיהו כתב המג"א (ריש סי' רצ"ז) דהמתענה בשבת מברך על הבשמים במוצ"ש, דכיון שבאה הנשמה יתירה בליל שבת אינה הולכת עד מוצ"ש.
<b>אי משום שמא יקטום והא לא חיישינן כדמוכח הכא אליבא דרב יהודה דס"ל כרבנן -</b> מהר"ם שיף הקשה מה זה תלוי ברב יהודה, הלא לכו"ע לא גזרינן שמא יקטום כשמריח בלא קטימה, ובהדיא קתני "מטלטלין עצי בשמים להריח בהן", וכי פליגי ר' אליעזר ורבנן בקוטם על מנת להריח, עי' בדבריו. ותירץ דאפשר שהדס למצות בשמים נוהגין לקוטמו שיהא לח במקום הקטימה וריחו נודף. וראה מש"כ בביאור למהר"ם שיף (אות ת'), ובהגהות מעיל שמואל.
<b>וי"ל דלעולם טעמא דמברכים אבשמים במ"ש הוי משום נשמה יתירה ובי"ט ליכא נשמה יתירה:</b>
<b>א.</b> לעיל טז. איתא דנשמה יתירה נותן הקב"ה באדם בערב שבת ולמוצאי שבת נוטלה, וראה בענין זה בדברינו שם ד"ה דאמר רשב"ל.
והא דנקטו תוס' שביו"ט ליכא נשמה יתירה, הוא דלא כפירוש רשב"ם בפסחים קב:, ותוס' שם (ד"ה רב) דחו פירושו, ונקטו כדברי תוס' דהכא. וכ"כ תוס' ר"פ כאן. מיהו המרדכי בערבי פסחים הנ"ל נקט נמי דביו"ט איכא נשמה יתירה.
<b>ב.</b> כתב הפמ"ג (בא"א רצט. א.) דכיון שהטעם משום סילוק הנשמה יתירה, אם מבדיל קודם צאת השבת יכול לברך על הבשמים, דתיכף כשהבדיל יצאה הנשמה יתירה, אך לטעם דלעיל דמשום אש גיהנם שמתחיל לשרוף ולהסריח, אין מברך על הבשמים עד למוצ"ש ממש.
<b>ג.</b> טעה ובירך על הבשמים במוצאי יו"ט - כתב בספר שמירת שבת כהלכתה (פס"ב הע' מ"ט) בשם הגרשז"א דיתכן שאינו נחשב הפסק בין ברכת 'הגפן' לשתיית היין, כיון שברכת הבשמים היא כבוד למצוה, וכמו שמצינו שמנהג הספרדים בברית מילה לברך על הבשמים לאחר ברכת 'הגפן'.
מיהו בספר שלמי תודה (יו"ט סי' כ') מצדד דהוה הפסק בין הברכה לשתיה, וכתב דביו"ט שחל להיות במוצ"ש דנקטו תוס' לקמן שאין מברך על בשמים כיון שיש לו מאכלים חשובים המישבים דעתו, אף מי שאין לו מאכלים חשובים לא יברך על בשמים בשעת הקידוש דכיון שלא תקנו הוי הפסק, אלא יברך עליהן אחרי כן.
<b>ד"ה כי תניא - פירש רש"י דלא חיישינן לתקון כלי דהואיל ורעועה הרבה יחוס עליה וכו' -</b> רש"י כתב רק דכיון שרעועה היא ליכא למגזר, ותוס' מפרשים כוונתו דיחוס עליה שמא תתקלקל לכך אין עושה נקב יפה, אבל תוס' בשבת קמו. פירשו בשם רש"י איפכא, דמחמת גריעותה לא חייס עלה, וליכא למיחש שמא יתכוין לעשות כלי. וראה בדברינו בגמ' ד"ה ולית ליה לר"א.
<h3>דף לד.</h3>
<h4>גמ'</h4>
<b>ואין מלבנין את הרעפים וכו' הכא ברעפים חדשים עסקינן מפני שצריך לבדקן ואמרי לה מפני שצריך לחסמן:</b>
<b>א] ביאור הסברא 'מפני שצריך לבדקן':</b>
פירש רש"י דדלמא פקעי ואשתכח דטרח שלא לצורך. ותמה חי' הצל"ח הרי בעל מימרא דהכא הוא ר' יוחנן דס"ל (לעיל יב.) דאמרינן 'מתוך שהותרה לצורך הותרה שלא לצורך', [ושיטת רש"י גופיה שם דאפילו שלא לצורך כלל], וא"כ אף אם יפקע נמצא דליכא איסור דאורייתא כלל, ומה יש למיגזר. ופירש הצל"ח דהחשש הוא דלמא יפקע וימנע משמחת יו"ט, וכן בעיא דבסמוך יש לפרש דלמא תמצא טריפה וימנע משמחת יו"ט, ועי' שכתב לדקדק הכי גם מדברי הרמב"ם.
וראה עוד שמחת יו"ט, וחי' מנחת שלמה.
<b>ב] ביאור הסברא 'מפני שצריך לחסמן':</b>
<b>א.</b> ברא"ש (סי' ט"ו) ושאר ראשונים מבואר דמחסם הכלי הוי חיוב דאורייתא דמכה בפטיש. והקשה המנחת חינוך (מוסך השבת, האופה) דלשיטת רש"י בשבת עד: (ד"ה תנור) לכאורה לא שייך הכא מכה בפטיש, דהא ס"ל שאם נעשה הגמר מאליו ע"י אש ליכא מכה בפטיש, עי' בדבריו. וראה מש"כ בזה הקהלות יעקב (שבת סי' מ"ב).
<b>ב.</b> יש לעיין הלא קי"ל (לעיל כח:) כר' יהודה דמכשירי אוכל נפש שא"א לעשותן מערב יו"ט מותרין. והנה הר"ן והרא"ה הוכיחו ממתני' לעיל לב. דדוקא תיקון כלי הותר, אבל עשיית כלי לא הותרה מטעם מכשירין, [עי' בדברינו לעיל כח. גמ' ד"ה מאן תנא, אות א']. ויתכן דחיסום לחיזוק כדהכא דהוי גמר עשיית כלי אסור לכו"ע דחשיב עשיית כלי ולא תיקון בעלמא.
ברם הנה המרדכי (סי' תרצ"ד) פירש בשם אבי העזרי הא דאיתא בברייתא לקמן גבי תנור וכירים חדשים "אין מפיגין אותן בצונן כדי לחסמן ואם בשביל לאפות ה"ז מותר", דאתיא כר' יהודה דשרי מכשירי אוכל נפש שא"א לעשותן מבעוד יום, ומשמע דס"ל דחיסום כלי הוי נמי בכלל היתר מכשירין דחשיב כתיקון כלי, [או דפליג על הר"ן והרא"ה וס"ל דאף עשיית כלי בכלל ההיתר], ולפי דבריו משמע דברייתא דילן דלא שריא כשצריך לאפות, אתיא כרבנן דפליגי אדר' יהודה במכשירין. [ותוס' ד"ה ואין מפיגין תירצו באופן אחר].
<b>ג] האם דוקא ברעפים חדשים אסרו או אף בישנים, ולענין הלכה:</b>
הרמב"ם (יו"ט ג. יא.) פסק סתמא דאין מלבנין לצלות עליהן מפני שמחסמן, ולא חילק דדוקא בחדשים אסרו. וביאר המגיד משנה דס"ל דהך לישנא "מפני שצריך לחסמן" סברה דאף ברעפים ישנים אסור מפני שמחסמן כל שעה שמלבנן. וכתב המ"מ דזהו טעם הרי"ף שלא הביא אלא משנה כפשטה ולא חילק בין חדשים לישנים, לפי שפסק כלשון אחרון.
מיהו הרשב"א (בעבודת הקדש) גם פסק כלשון אחרון, ואפילו הכי נקט דדוקא ברעפים חדשים אסור. וכן משמע מדברי רש"י (לד. ד"ה ואמרי לה) שכתב "בהסק ראשון הם מתחזקין ומתקשים". ועל סברת המגיד משנה יש לתמוה הלא ריש לקיש אוקי ברייתא דלקמן דשופת הקדרה על האור חייב חטאת משום ליבון רעפים, ועל כרחך ס"ל כסברת הלישנא בתרא מפני שצריך לחסמן דהוי איסור דאורייתא דמכה בפטיש כמש"כ הרא"ש, ואפילו הכי נקט ר"ל "הכא בקדרה חדשה עסקינן", משמע דבישנה ליכא חששא דחיסום. ושו"ר שעמדו האחרונים בקושיא זו, וראה בראשון לציון שהוסיף בקושיות ודחה ביאור המ"מ ברמב"ם. וראה שער המלך בישוב קושיא זו, וכעי"ז כתב הצל"ח.
וביאורים אחרים בשיטת הרמב"ם - עי' מש"כ הלחם משנה, ועל דבריו בהגהות רעק"א שם, ועי' שער המלך, חי' הצל"ח, וחי' חת"ס.
להלכה - השו"ע (תקח. א.) אף הוא לא חילק ואסר בכל גווני ללבן האבנים לצלות עליהן. וכן נקטו המג"א והט"ז שם שאפילו בישנים אסור, ועי' ראש יוסף, ובמשנה ברורה (סק"ב).
<b>ד] נפק"מ בין הפירושים:</b>
<b>א.</b> נפק"מ לשיטת הרמב"ם (לעיל אות ג') האם אסור ללבן גם רעפים וכלים ישנים.
<b>ב.</b> כתב הרא"ש (סי' ט"ו) דלטעם מפני שצריך לבדקן אינו אסור אלא מדרבנן וכדפי' רש"י דלמא פקעי ואשתכח דטרח שלא לצורך, אך לטעם שצריך לחסמן איכא חיוב חטאת משום מכה בפטיש.
ובהא דנקט הרא"ש דבחיסום איכא חיוב חטאת דמכה בפטיש - יעוי' לעיל אות ב'.
<b>ג.</b> נפק"מ נוספת האם רק בכלים ריקים יש הך חששא: דלטעם שצריך לבדקן דלמא פקעי, איכא למיחש בכל גווני, אך לטעם דחיסום נקטו תוס' (ד"ה הכא) דהיינו דוקא בקדרה ריקנית. ועי' בדברינו על תוס'.
<b>ד.</b> נפק"מ לענין הלכה בבעיא דלקמן גבי שחיטת דרוסה ביו"ט - עי' בדברינו לקמן בסמוך, אות א'.
<b>דרסה או שטרפה בכותל וכו' ושהתה מעל"ע ושחטה כשרה, א"ר אלעזר וכו' צריכה בדיקה, בעא מיניה ר"י מר"ז מהו לשחטה ביום טוב מי מחזקינן רעותא ביו"ט או לא:</b>
<b>א] לענין הלכה:</b>
<b>א.</b> הר"ן כתב דלא איפשיטא הך בעיא, הלכך מסתברא דנקטינן לחומרא כדין ספק דאורייתא. והב"י (תצח. ח.) הביא שכ"כ הכלבו בשם בעל השלמה. וכן נקט חי' הרא"ה, [ודחה הרא"ה סברת יש מתירין משום דאפילו תמצא טריפה יכול ליתנה לבהמה, דהא אוכלי אדם לא קיימו לבהמה].
<b>ב.</b> ברם הרא"ש (סי' ט"ו) והרשב"א פסקו להקל, משום דהלכה כלישנא בתרא שנקטה מפני שצריך לחסמן, והכי מוכח דסבר ריש לקיש לקמן דאוקי טעמא דברייתא דהשופת את הקדרה חייב חטאת משום ליבון רעפים, והאי טעמא אתיא דוקא כלישנא 'מפני שצריך לחסמן' דהוי עשיית כלי דאורייתא, ולא כלישנא 'מפני שצריך לבדקן' דהוי מדרבנן, וא"כ שמע מינה דאין מחזיקין ריעותא ביו"ט.
מיהו בספר השלמה כתב דאין ראיה מדריש לקיש לקמן, דאפשר סבירא ליה שני הטעמים מפני שצריך לחסמן ולבודקן. וכעי"ז תמה הים של שלמה (סי' י"ט) על הרא"ש והרשב"א, והוסיף להקשות דאדרבה ליתא לדריש לקיש גבי ר' יוחנן דס"ל טעמא מפני שצריך לבדקן. ובישוב קושיות אלו יעוי' קרבן נתנאל (אות ד'), חי' הצל"ח, ושפ"א.
<b>ג.</b> סברא נוספת להקל כתב הרשב"א משום דספק של דבריהם הוא ולקולא. וצ"ב אמאי חשיב לה ספק דרבנן, ויתכן כוונתו כפירוש שהביא הרא"ה לפי דחזי לבהמה ואמרינן 'הואיל', ואף דמ"מ איכא איסור דרבנן, הוה ליה ספיקא דרבנן. מיהו הרא"ה דחה פירוש זה וכנ"ל. ושו"מ שהשאגת אריה (סי' ס"ד) נקט דהך בדיקה שהצריכו לאחר ששהתה מעת לעת אינה אלא מדרבנן, דמדאורייתא סגי בשהתה מעת לעת, דאי מדאורייתא היא לא היו מתירין לשחטה ביו"ט. והפרי חדש (תצח. ח.) כתב שליכא הכא ספיקא דאורייתא דקי"ל מתוך שהותרה שחיטה לצורך הותרה שלא לצורך, וראה בסמוך. וע"ע שו"ת חת"ס (יו"ד סי' ס"ו).
<b>ד.</b> הפוסקים דנים דלכאורה יש להתיר שחיטת העוף מדין "מתוך שהותרה שחיטה לצורך יו"ט הותרה גם שלא לצורך". והפמ"ג בפתיחה להל' יו"ט (ח"א א. ח.) נקט מכח זה שאין אומרים 'מתוך' אלא בהוצאה והבערה, אך הפוסקים לא סברי הכי. [עי' משנה ברורה ריש סי' תקי"ח, ושער הציון שם]. ועי' בזה חי' הצל"ח כאן, שפ"א, ואמרי בינה (יו"ט סי' א'). וראה עוד בדברינו לעיל יב. בקובץ בענייני 'מתוך שהותרה', אות ג'.
<b>ה.</b> להלכה - פסקו הרמב"ם (יו"ט ב. ד.) והטור ושו"ע (תצח. ח.) דמותר לשחטה ביו"ט ולא מחזיקין ריעותא. מיהו כתב הרשב"א לדידן דקי"ל במוקצה ביו"ט כר' יהודה נראה שצריך לבודקו במקום שא"צ לטלטלו משם אם ימצא טריפה. ועי' ביאור הלכה (סוס"י תצ"ז).
ועוד בענין פסק ההלכה בבעיא זו - יעוי' נודע ביהודה (קמא או"ח סי' כ"ט), בית הלוי (ח"א מ. א.), שמחת יו"ט, עונג יו"ט (סי' מ"ד), שאגת אריה (סי' ס"ד), וחלקת יואב (או"ח סי' כ"ד).
<b>ב] נידונים נוספים, וחילוק מסוגיות אחרות:</b>
<b>א.</b> הקשו המפרשים מאי שנא דהכא מספקא אי מחזקינן ריעותא, ואילו גבי בהמה מסוכנת שנינו (לעיל כה.) שמותר לשחטה ביו"ט אם יש שהות לאכול ממנה כזית, אף דאתיליד בה ריעותא טובא, וקי"ל (חולין לז.) דבהמה מסוכנת אסורה עד שתפרכס בשעת שחיטה, וכל כמה דקים לן שפרכסה הויא כספק נבילה - עי' פני יהושע, חי' הצל"ח (סוד"ה שצריך לבדקן), שאגת אריה (סי' ס"ד), שו"ת חת"ס (יו"ד סי' ס"ו), בית הלוי (ח"א סי' מ'), ועונג יו"ט (סי' מ"ד ד"ה ובמאי דפרישית).
<b>ב.</b> הט"ז (תצח. ח.) הקשה מאי שנא דפסקינן הכא דלא חיישינן לריעותא, ואילו גבי יוני שובך פסקינן (תצז. ט.) דבעי זימון שמא ימצאו כחושים ונמצא שטלטל בחינם. ותירץ דהתם אפשר לזמנן מאתמול, משא"כ הכא שאי אפשר לשחוט מאתמול.
<b>ג.</b> הרמ"א (יו"ד יט. א.) פסק דאם שוחט דבר שאתיליד ביה ריעותא וצריך בדיקה, ישחטנו בלא ברכה, ואם ימצא כשר יברך על השחיטה אם יהא סמוך לשחיטה.
והקשה הפלתי איך פסקינן לענין יו"ט שמותר לשחוט בהמה דאתיליד בה ריעותא ואילו התם חיישינן לברכה לבטלה. וכתב דצ"ל דלענין ברכה כיון שיכול לברך אחר הבדיקה לא סמכינן אחזקה לברך קודם השחיטה, משא"כ לענין שחיטה ביו"ט שא"א בענין אחר.
<b>ד.</b> הפוסקים דנים להלכה דמותר לשחוט העוף ולא חיישינן לריעותא, האם יש ללמוד שמותר למוהל שלא מל מעולם למול בשבת וביו"ט פעם ראשונה, שמא יקלקל המילה ונמצא עושה חבורה שלא לצורך - המרדכי (חולין סו"פ כיסוי הדם) כתב דאסור למול כדאמרינן בסוגיין גבי קדרה חדשה מפני שצריך לבדקן, ועי' חוות יאיר (סי' קנ"ח) ובינה לעתים (יו"ט ב. ד.) שגם מצדדים לאיסור, וכן פסק בשו"ע (או"ח שלא. י., ויו"ד סי' רס"ו). אך בגליון רעק"א (או"ח שם) מצדד להיתר, ונקט שהשו"ע פסק כהמרדכי רק במילה בשבת ולא ביו"ט, עי' בדבריו. וע"ע שו"ת מהר"ם שיק (או"ח סי' רע"ז), ישועות יעקב (תצח. ט., תקח. א.), ומשנה ברורה (שלא. לז.).
<b>תניא אחד מביא את האור וכו' ואחד מביא את המים וכו' ואחד מגיס כולן חייבין:</b>
<b>א] גדר מלאכת 'מבשל' וחילוקה מ'זורע':</b>
הנה לענין מלאכת מבשל חזינן שכל המקרב בישול חייב, אך לענין מלאכת 'זורע' אמרינן שעציץ נקוב המונח ע"ג יתדות מותר מן התורה להניחו ע"ג קרקע אף שמוסיף בצמיחה [לדעת רש"י והראשונים שבת פא:, ודלא כדעת הרמב"ם שאסור מן התורה]. וביאר האגלי טל (זורע סק"ח) דמלאכת מבשל לא נגמרה עד שיתבשל ולפיכך קי"ל (שבת ד.) דהרודה הפת קודם שנאפתה פטור, משא"כ זורע שתיכף שנתנו בקרקע נגמרה המלאכה וחייב גם אם קדם וליקט קודם השרשה. [וראה עוד בדברינו בסמוך ד"ה והתניא].
והנה כן דעת המנחת חינוך (רחצ. יד., וכן זורע סק"א), אך הרש"ש (שבת עג.) נקט אמנם דחיוב הזריעה הוא על עצם המעשה אף שעדיין לא נשרש, אך ס"ל שאם לקט הזרע קודם שנשרש פטור למפרע. וראה בהרחבה בחלקת יואב (ח"א או"ח סי' י', וח"ב סי' י"ג), ואפיקי ים (ח"ב סי' ד. א.).
<b>ב] בענין בישול אחר בישול בלח:</b>
הרא"ש בשבת (פ"ג סי' י"א) הביא ראיה מהכא לשיטת רש"י דיש בישול אחר בישול בלח, דהא נותן המים מתחייב משום מבשל, ואף המגיס אחריו חייב משום מבשל. ודחה די"ל דעד שלא נתבשל כמאכל בן דרוסאי כל המקרב בישולו חייב, אבל לאחר שנתבשל כשיעור זה אפשר שאין בישול אחר בישול.
והרחבה בענין זה יעוי' בספר 'איזהו מקומן' על מסכת שבת ריש דף לט.
ובגדרי ודיני איסור 'מגיס' - יעוי' ב'איזהו מקומן' למסכת שבת דף יח:
<b>והתניא אחרון חייב וכולן פטורין, לא קשיא הא דאייתי אור מעיקרא הא דאייתי אור לבסוף:</b>
<b>בשיטת הרמב"ם:</b>
<b>א.</b> הרמב"ם (שבת ט. ד.) נקט בחלוקה הראשונה דנתן האור תחילה כסדר דברי הברייתא, אך בחלוקה השניה נקט "אבל אם שפת אחד את הקדרה וכו' ובא אחר ונתן את האור, ובא אחר ונתן עצים, ובא אחר והגיס, שנים האחרונים בלבד חייבין משום מבשל". ותמהו המפרשים אמאי שינה מסדר סוגיין דנתן את האור לבסוף ורק נותן האור חייב. וגם לדברי הרמב"ם אמאי חייבין רק שנים האחרונים דהיינו נותן העצים והמגיס ולא חייב גם נותן האור. ועוד הרבו לדקדק בדברי הרמב"ם.
והביא הכסף משנה תשובת מהר"י בירב שהרמב"ם נקט בחלוקה השנית לשון התוספתא דשבת (פי"ב ה"ד), וטעמא דלא חייב נותן האור לפי שלא עשה מידי, דלולי היה האחר נותן עצים היה האור כבה ולא היה התבשיל מתבשל, משא"כ בחלוקה הראשונה מוקי הרמב"ם שעשו כולן בבת אחת לפיכך גם נותן האור חייב. וכעי"ז פירש מהר"ם פאדווה [הובא בספר הלקוטים עהר"מ].
<b>ב.</b> והנה כיון שלפירוש הרמב"ם מיירי שנתנו כולן בבת אחת, יש לעיין אמאי כולן חייבין הא קי"ל (שבת צג.) שנים שעשאוה פטורין. וכתב בכלכלת השבת לתפארת ישראל (מלאכת אופה) דשאני בישול משאר מלאכות, שהאדם אינו עושה גוף מלאכת הבישול אלא רק מכין הנצרך שיתבשל ע"י האור, הלכך כל שיש לו חלק בהכנת הבישול חייב. וראה עוד מה שציינו בספר המפתח על הרמב"ם.
<b>ג.</b> עוד יש לעיין דהרמב"ם נקט "כולם חייבין משום <b>מבשל</b> שכל העושה דבר מצרכי הבישול הרי זה מבשל", והלא נותני האור והעצים חייבין משום 'מבעיר' כדפי' רש"י, ושופת הקדרה חייב משום ליבון רעפים כדאמרינן בסוגיין [וכן השיג הראב"ד]. וראה מה שציינו בספר המפתח.
<b>ת"ר תנור וכירים חדשים הרי הן ככל הכלים הניטלין בחצר:</b>
<b>טעם ההיתר, ומאי קמ"ל:</b>
רש"י והר"ן פירשו טעם ההיתר משום דחזי למיתב בגוייהו מידי. נראה כוונתם דאף שתנור וכירים הוו כלים שמלאכתן לאיסור, כיון דחזו ליתן בתוכן מידי, חשיבי שפיר ככלי שמלאכתו להיתר ולאיסור, ומותר לטלטלן אף שלא לצורך גופן ומקומן.
וחי' הרא"ה כתב "פי' ולא חיישינן דפקען אגב דחדשים ואשתכח דלאו ראויין לזוז", נראה כוונתו דאכן תנור וכירים חשיבי כלי שמלאכתו לאיסור, ומותר לטלטלן רק לצורך כגון לאפות ולבשל בהן, ואשמעינן הך ברייתא דלא חיישינן שיפקעו ונמצא מטלטלן שלא לצורך. וראה מש"כ בהערת המהדיר שם.
<b>ואין מפיגין אותן בצונן כדי לחסמן:</b>
<b>א] מהו איסור 'מצרף':</b>
ברש"י שבת מא: משמע דאיסור 'מצרף' הוא מכה בפטיש דאורייתא, והא דאיתא ביומא לד: ד'צירוף' הוי מדרבנן, כתבו תוס' שם דהיינו צירוף עששיות ברזל בעלמא שמטילין במים, אבל צירוף כלי הוי דאורייתא. ברם הריטב"א (שבת שם) נקט שצירוף הוי מדרבנן בין בעששיות ובין בכלים. ובדברי הרמב"ם (שבת יא. ב.) איתא דהוי תולדת 'מכבה', ובמקורות וציונים (מהדו' ר"ש פרנקל) ציינו שכן דעת הר"ח ביומא שם, והמקור מדברי הירושלמי דיומא (פ"ג ה"ה), וראה עוד בנושאי כלים שם.
<b>ב] אמאי לא אסרו כבר בשעה שמסיקן:</b>
הקשה הרא"ש (סוס"י ט"ו) הלא בתנור וכירים חדשים איירי דצריכין חיסום, א"כ תיפוק ליה שמתחסמין כבר בשעה שמסיקן כרעפים דלעיל, ואמאי אסרו רק להפיגן בצונן. ותירץ דתנור אינו נגמר בהיסק בלבד עד שיפיגנו בצונן.
ולפי"ז ניחא הא דאמרינן לקמן "אין אופין בפורני חדשה שמא תפחת", ולכאורה תיפוק ליה משום חיסום, אלא על כרחך דתנורים גדולים לא מהני להו היסק גרידא לחסמן. ועי' קרבן נתנאל (אות ז').
והרשב"א גם עמד בקושיא זו, ותירץ וז"ל "י"ל דאין אלו צריכין חיסום דאפיה, אלא אפילו בצונן מתחסמין ואסור", ודבריו צ"ב. ויש לפרש כוונתו עפ"י דברי שער הציון (תקז. מא.) דמיירי הכא בתנור וכירים ישנים [ולא גרס בברייתא 'חדשים'], דלא מהני להו חיסום דליבון אלא חיסום דצונן בלבד.
<b>ואם בשביל לאפות הרי זה מותר:</b>
<b>צ"ע מאי שנא מרעפים דלעיל שאסרו להסיקן משום דמחסמן אף שגם עושה כדי לצלות עליהן:</b>
<b>א.</b> תוס' תירצו דברעפים הוי ודאי מחסם, אבל בתנור דהכא שמתחסמין ע"י שמפיגן בצונן אינו ודאי שמחסמן. וכעין זה תירץ תוס' ר"פ, אלא שכתב דכשעושה ע"י משקין אינו מתחסם שפיר כמו ברעפים ע"י ליבון. וכעין סברא זו כתב הרשב"א בשם מקצת התוספות. ועי' מג"א (תקז. יא.), ושער הציון (אות מ"א).
<b>ב.</b> הר"ן תירץ שבליבון רעפים תיקון הכלי קודם לתשמיש הצליה שצולה בו, משא"כ תנור וכירים דהכא בשעת תשמישו הוא מתקנו לתשמישו. [כלומר בשעת אפיה או סמוך לאפיה כשרואה שחם יותר מדאי, הוא מפיגו בצונן ומתחסם].
<b>ג.</b> כעין סברת הר"ן לכאורה גם כתב הרשב"א, ודקדק הכי גם מדברי רש"י (ד"ה ואם) שפירש דמפיגן בצונן משום שחושש שלא תשרף הפת בתנור ולכן מותר. אך יעוי' בשער הציון (תקז. מא.) שהבין בדברי הרשב"א דמוקי לתנור וכירים דהכא בישנים שכבר נתחסמו מערב יו"ט. [ונראה מדברי הרשב"א שלא גרס 'חדשים' בברייתא]. וכעי"ז איתא במאירי דמיירי שהסיק בו מערב יו"ט וכבר נתחסם, ורוצה לאפות בו ביו"ט ומיירא שמא תשרף הפת. וראה בהערות המהדירים לרשב"א.
<b>ד.</b> חי' הרא"ה כתב דליבון רעפים מיועד גם למלאכה אחרת שמשתמשין בהן בחול, לכן אסור דהוי תיקון גם לצורך חול, משא"כ ליבון התנור שנועד רק לאפיה ועתה הוא אופה לצורך יו"ט. ולדברי הרא"ה אם גם ברעפים היו משתמשין רק לצורך צליה הוי שרי.
וראה עוד תירוץ חי' בן הרמב"ן, ודבריו אינם ברורים, ואולי יש לכוין כוונתו כפירוש הרא"ה, ועי"ש בהערת המהדיר.
<b>ה.</b> המרדכי (סי' תרצ"ד) כתב בשם אבי העזרי, דברייתא דהכא אתיא אליבא דר' יהודה דשרי מכשירי אוכל נפש שא"א לעשותן מערב יו"ט. ומשמע דמפרש ברייתא דרעפים לעיל דאתיא כחכמים דפליגי. וראה בדברינו בתחילת העמוד ד"ה ואין מלבנין, אות ב'.
<b>ת"ר מולגין את הראש ואת הרגלים:</b>
פירש רש"י דמולגין ברותחין. וצ"ע הלא הוא מבליע הדם באיברים, ותירצו הר"ן וחי' הרא"ה והשטמ"ק דמותר למלוג דוקא אחר המליחה. ועוד כתב הר"ן דאפשר דאפילו קודם מליחה שרי, ובכלי שני שאינו מבשל, דאפשר שדם שנבלע בכלי שני שאינו מבשל יוצא ע"י מליחה. ובהגהות וציונים על הר"ן (מהדו' 'עוז והדר') ציינו שהרשב"א בתורת הבית (ב"ד ריש ש"א) הביא בזה מחלוקת ראשונים והאריך בדבר.
והנה בלשון רש"י שנקט 'רותחין', וכן בלשון הר"ח שכתב "מרתיחין אותו בחמין", משמע דמיירי ברותחין ממש בכלי ראשון ולא בכלי שני.
<b>אבל אין טופלין אותם בחרסית -</b> פירש רש"י דעושה כן להסיר השיער, ואסור דהוי דרך העבדנין. וראה בערוך השלחן (תק. י.) שמתיר לתלוש את השיער בידים, אך נסתפק אם מותר לחתוך השערות בסכין.
<b>ואין גוזזין את הירק בתספורת שלו -</b> פירש רש"י לפי דמאן דחזי סבר שלקטן היום. וכן פירש הר"י מלוניל. אבל חי' הרא"ה ושטמ"ק פירשו אף כאן מטעם טירחא יתירה ועובדין דחול, וכהא דאין טופלין בחרסית דלעיל.
<b>ומחמין חמין באנטיכי:</b>
<b>מה החידוש:</b>
יעוי' בסוגיא שבת מא. פלוגתא מהו 'אנטיכי'. ואיתא שם דבשבת אסור לשתות הימנה מפני שחומה רב ומוסיף הבל. וכתבו הר"ן וחי' הרא"ה כאן דהכא גבי יו"ט קמ"ל דמותר להחם בו אף שמשמר חומו הרבה גם לאחר יו"ט, ולא חיישינן דמיחזי כמיחם מים לצורך חול.
ובספר המכתם, וכן הב"י (תקז. א.) בשם הכלבו פירשו דקמ"ל שאין חוששין משום צירוף האנטיכי.
וחי' המאירי פירש דמותר ביו"ט אע"פ שהוא כלי גדול ונפיש טירחיה. וכן פירש הב"ח (תקז. ג.), עי' בדבריו.
<b>ואין אופין בפורני חדשה שמא תפחת:</b>
<b>א] מחלוקת בטעם החשש 'שמא תפחת', ונפק"מ:</b>
רש"י פירש דחיישינן אם תפחת דנמצא טורח שלא לצורך. אולם הרמב"ם (יו"ט ג. י.) פירש הטעם שמא תפחת ויפסד הלחם וימנע משמחת יו"ט. וכעי"ז פירש הטור (תקז. א.).
וכתב הב"ח (סק"ג) דנפק"מ בין הפירושים כגון אם הסיקוהו בערב יו"ט ושמו הלחם בתוכו ביו"ט, דלפי' רש"י אין החשש אלא שמא תפחת ע"י הסקה, וכיון שהסיקוהו ולא נפחת שוב אין לחוש שיפחת, אבל להרמב"ם עדיין יש לחוש שמא תפחת לאחר שישימו בו הלחם ביו"ט וימנע משמחת יו"ט. ועי' מש"כ בזה שער הציון (תקז. ה.) בשם הברכי יוסף ומאמר מרדכי.
וראה עוד חי' הצל"ח, וראשון לציון.
ולענין הלכה בתנורים שלנו - עי' משנה ברורה (תקז. ג.), ובפסקי תשובות (תקז. ב.).
<b>ב] אמאי בבעיא דלעיל לא מוכחינן מהכא דמחזקינן ריעותא:</b>
תירץ השטמ"ק דאפשר שבפורני גדולה יש לחוש טפי שרגילה ליפחת. וכעין סברא זו איתא בתוס' ד"ה ואין אופין.
<h4>מתני'</h4>
<b>ועוד אמר רבי אליעזר עומד אדם על המוקצה וכו' -</b> האם יש להוכיח ממשנתינו דר' אליעזר אית ליה מוקצה, או דהכא מיירי בגרוגרות וצמוקין [כמש"כ רש"י ריש ע"ב] דמודה בהן ר' שמעון דהוו מוקצה - עי' רש"י לעיל ד. ד"ה היא ואמה, ובדברינו שם. ועי' כאן בעל המאור, רמב"ן במלחמות, והשגות הראב"ד על בעה"מ.
<h4>רש"י</h4>
<b>ד"ה שצריך לבדקן - דלמא פקעי ואשתכח דטרח שלא לצורך -</b> עי' בדברינו בגמ' ד"ה ואין מלבנין, אות א'.
<b>ד"ה ה"ג א"ר אלעזר בר' ינאי - צריכה בדיקה לאחר שחיטה שמא נשתברו רוב צלעותיה -</b> עי' פמ"ג יו"ד במשב"ז נד. א.
<b>ד"ה בקדירה חדשה - שנותנין אותה ריקנית על האור לחסמה -</b> השטמ"ק דקדק מדברי רש"י שדוקא בקדירה ריקנית יש חשש חיסום ולא כשמבשלין בה מאכל, וכדברי תוס' ד"ה הכא, וראה בדברינו על תוס'.
<b>ד"ה ומשום לבון - משום הך גזירה גופה שאסרו ללבן רעפים נגעו גם בזו -</b> הראש יוסף תמה דאם הוא משום גזירת ליבון רעפים נמצא דאינו אלא מדרבנן, ובברייתא איתא 'כולן חייבין' משמע חייבין חטאת. וכתב דאולי יש לפרש דבהא חייב מכת מרדות. והגהות גנזי יוסף כתב שכוונת רש"י דהכא בשבת חייב מן התורה מהאי טעמא גופה שגזרו ביו"ט מפני שצריך לחסמן. וראה עוד ראשון לציון (ד"ה הכא בקדירה).
<b>ד"ה הרי הן ככל הכלים הנטלין - דחזו למיתב בגוייהו מידי -</b> עי' בדברינו בגמ' ד"ה ת"ר תנור.
<b>ד"ה ואם - שהוסקו הרבה וחושש שלא תשרף הפת -</b> עי' בדברינו בגמ' ד"ה ואם בשביל לאפות.
<b>ד"ה שמא תפחת - ונמצא טורח שלא לצורך -</b> עי' בדברינו בגמ' ד"ה ואין אופין בפורני, אות א'.
<b>ד"ה ואין מתקנין את השפוד - ודלא כר' יהודה א"נ בנרצם מערב י"ט ודברי הכל -</b> עי' בדברינו לעיל כח: ד"ה שפוד שנרצף.
<b>ד"ה אין מפצעין - לתת קרומיותיו תחת המליח על האסכלא -</b> לפירוש רש"י הוא כעין דאיתא במתני' לעיל לב:, אבל הרמב"ם (יו"ט ג. ח.) פירש "אין פוצעין את הקנה <b>לעשותו כמו שפוד</b> לצלות בו מליח".
<b>ד"ה ואין חוששין שמא תקרע - ואפי' נקרעת לא אכפת לן דאין זה קורע ע"מ לתפור -</b> כפירוש רש"י כן איתא בר"ן, ספר המכתם, הר"י מלוניל, והמאירי. והקשו גליון הש"ס והגהות חוות יאיר על הרי"ף הא מ"מ אסור מדרבנן אף בקורע שלא ע"מ לתפור, ואמאי לא פירש"י דשרי דבר שאין מתכוין לכתחילה לפי דלא הוי פסיק רישיה.
מיהו הר"י מלוניל והמאירי הוסיפו דהוי נמי מקלקל אצל הבגד, ומשמע שצירוף מקלקל ואינו קורע ע"מ לתפור שרי לכתחילה, וכנראה שפירשו הכי כדי לאוקמה אף כר' יהודה דאסר דבר שאין מתכוין. ושו"ר שכ"כ שער הציון (תקח. ח.). ולסברת הר"י מלוניל והמאירי נתכוין גם אפיקי ים (ח"ב סי' ד' ענף ו'). וראה עוד מש"כ בהגהות חילופי גירסאות, חי' מנחת שלמה, חידושי בתרא (אות ק"ס), וברכת אברהם.
<b>ד"ה עומד אדם - והזמנה מועלת לו כגון אחזי ולא אחזי דאמר באין צדין -</b> עי' מהרש"א ושמחת יו"ט.
<h4>תוס'</h4>
<b>ד"ה הכא בקדרה - ויש נזהרים שלא לבשל בתחלה בקדרה חדשה, ולא היא וכו' -</b> השטמ"ק הביא בשם תוס' לאסור בישול בכלים חדשים, וכתב דכן איתא בירושלמי דמו"ק. וכן דעת הרא"ש (סוס"י ט"ו), ורשב"א (ד"ה תנור וכירים).
אך כתב השטמ"ק שמדברי רש"י (ד"ה בקדירה חדשה) שכתב "שנותנין אותה ריקנית על האור לחסמה", משמע דאי אית בה תבשיל ליכא למיחש, וכדעת תוס' דילן. ועי' חי' הצל"ח.
להלכה - השו"ע (תקב. ד.) פסק להתיר לבשל ביו"ט בקדירות חדשות, והרמ"א כתב דיש אוסרין וכן המנהג. ועי' משנה ברורה (סקכ"ה).
<b>ד"ה מולגין הראש והרגלים - אבל כל גופו של גדי אסור הואיל ויכול בהפשט הקלה לעשות טפי -</b> וכ"כ תוס' ר"פ בשם הבה"ג, והרא"ש (סי' ט"ז). אולם חי' המאירי והשטמ"ק דחו דהרי הראש והרגלים גם אפשר בהפשט, אלא פירשו בשם בעל העיטור דאורחא דמילתא נקט.
ומחלוקת זו הביא הרשב"א בעבודת הקדש (ש"ב ס"ג), והביאו המגיד משנה (יו"ט ג. ז.), ועי' משנה ברורה (תצט. ג.), ושער הציון (אות ד').
<b>ד"ה ואין מפיגין - ותימה דאמר לעיל אסור לחסמן אע"פ שהוא עושה נמי כדי לצלות עליהם -</b> תירוצי הראשונים על קושיא זו - יעוי' בדברינו בגמ' ד"ה ואם בשביל לאפות.
<b>ד"ה ואין אופין - וי"ל דהכא שאני בפורני שהוא גדול ויש לחוש יותר שמא תפחת -</b> כלומר מתוך שהוא גדול גם היסקו רב וגדול, ויש לחוש שע"י היסק הגדול תפחת - ב"ח (תקז. ט.), וכעי"ז כתב חי' הרא"ה. ועי' חי' הצל"ח.
<b>ד"ה ועוד אמר ר"א - ע"כ נראה לפירש"י דהגרסא מהמשנה משובשת וכו' וקשה דא"כ גם סדר הגמ' אינו כמשפט -</b> מגיני שלמה תירץ שרש"י לא כתב דגירסת המשנה משובשת, אלא כוונתו דלעולם דברי ר"א נשנו יחד, אלא שרבי כשסידר המשניות לא סידרן כסדר, והפסיק במשנה אחרת בינתים דאיירי נמי בהדלקת האש, עי' בדבריו.
<b>ור"ת אומר דהיכא דהוו תרוייהו לקולא שפיר קאמר וכו' -</b> עי' מה שתמה התוס' יו"ט על פירוש ר"ת, ומש"כ לישב הרש"ש.
ובעל המאור נקט רק הסברא שכתבו תוס' בסוף דבריהם, דהכא כיון שהתחיל בהדלקה מסיים ואזיל כל מילי דהדלקה, וכל כה"ג לא חשיב הפסקה. וכעי"ז פירש חי' המאירי.
והר"ן כתב דאחרים תירצו דכל שמפסיקו בדבר שאף הוא מודה בו לא חשיב הפסק כלל.
וראה עוד חי' הצל"ח, ופני יהושע.
<h3>דף לד:</h3>
<h4>מתני'</h4>
<b>ועוד אר"א עומד אדם על המוקצה ערב שבת בשביעית ואומר מכאן אני אוכל למחר, וחכמים אומרים עד שירשום ויאמר מכאן ועד כאן:</b>
<b>מחלוקת ראשונים בביאור פלוגתת ר"א וחכמים, ולענין הלכה:</b>
<b>א.</b> רש"י וחלק מהראשונים (תוס' חכמי אנגליה, ספר המכתם, הר"ן, הרע"ב) פירשו דלר' אליעזר סגי באמירה לפי דס"ל יש ברירה, וחכמים בעו עד שירשום דסברי אין ברירה. והנה זו אוקימתא קמייתא בסוגיא דגוזלות (לעיל י.) דמפרשינן אכן סברת ב"ה שם שצריך לציין "זה וזה אני נוטל" משום דסברי אין ברירה, אבל רבא שם פירש דאפילו סברי בעלמא יש ברירה, גבי גוזלות חיישינן דילמא מטלטל ושביק ונמצא מטלטל מאי דלא חזי ליה.
והמפרשים (שטמ"ק, ב"י סוס"י תקי"ח, ים של שלמה סי' כ"ג) הקשו דלפי' רש"י נמצא שחכמים דלא כהלכתא דקי"ל (לקמן לח.) בדרבנן יש ברירה. וכעי"ז הקשה הפרי חדש (סי' תצ"ה) על הרע"ב שפסק כחכמים. ואכן בספר המאורות מחמת סברא זו פסק כר' אליעזר, והניח בתמיה על הרמב"ם שפסק דצריך שירשום.
עוד הקשה השטמ"ק דאי טעמייהו דחכמים משום שאין ברירה, די שיפרש בדיבורו מכאן ועד כאן אני נוטל, ואמאי בעו עד שירשום
ובחי' המאירי תירץ סברת רש"י וז"ל "הכא שאני דהואיל ולא חזו לגמרי, דילמא אתי לאמלוכי ולא גמר בדעתו ליטול מהם, ובכה"ג אפילו בדרבנן אין ברירה". וכעי"ז פירש הליקוטים במשניות, דאף לפי' רש"י הוא כמסקנת הסוגיא לעיל י: דחיישינן לאמלוכי, ומשום הכי החמירו חכמים לומר דאין ברירה אף בדרבנן. וראה עוד מש"כ לישב הבית מאיר (תצה. ד.), ויד דוד.
<b>ב.</b> המאירי מסיק דלא נחלקו כלל בברירה אלא בעיקר דין הכנה, דלר' אליעזר אפילו במידי דעתה לא חזי לגמרי מ"מ סגי בהזמנה בעלמא, אך חכמים סברי דכה"ג לא חיילא עלייהו דעתיה דאיניש עד שירשום. וכן משמע מדברי תוס' (סוד"ה ואומר) דטעמא דרבנן משום דהכא הוי מוקצה חמור דאקצייה בידים. [ברם בתוס' לקמן לה. (ד"ה ת"ש) איתא דפליגי בברירה, אך אפשר שנקטו שם לשון רש"י כדמשמע בכמה דיבורי תוס' שם שמביאים פי' רש"י]. וכן בחי' הרא"ה גרס בדברי ר' אליעזר דמתני' "עד כאן אני אוכל למחר", והוסיף שבירושלמי איתא "מכאן ועד כאן". וכגירסת הרא"ה כ"כ מלאכת שלמה במשניות בשם ה"ר יהוסף. ולפי"ז לא נחלקו כלל בברירה דהא לכו"ע צריך הכא לציין ולברור מהיכן יטול, וכתב הרא"ה דנחלקו רק אי סגי לציין באמירה, או דבעינן במעשה שירשום.
וראה עוד אור גדול במשניות, תפארת ישראל (בועז אות ב'), וחי' בית מאיר.
<b>ג.</b> להלכה - פסק הרמ"א (תצה. ד.) דסגי שיאמר 'מכאן אני נוטל' ואין צריך לרשום, והיינו כמפרשים פלוגתתם בברירה, והא קי"ל בדרבנן יש ברירה. אך המשנה ברורה (סקכ"ב) כתב להחמיר כפוסקים דפליגי ובעו עד שירשום, והיינו כמפרשים פלוגתתם בהכנה דהך מוקצה, וכחכמים דמחמרי עד שירשום. והאריך בזה ביאור הלכה שם (ד"ה וא"צ שירשום). וע"ע חידושי בתרא (אות קסא-קסב).
<h4>גמ'</h4>
<b>תנן התם תינוקות שטמנו תאנים מערב שבת ושכחו ולא עשרו למוצ"ש לא יאכלו אא"כ עשרו:</b>
<b>א] למאי אהני הטמנת התינוקות:</b>
מפירוש רש"י ותוס' משמע דאהני שיהו מיוחדין לאכילת שבת ותקבע השבת למעשרות. אמנם מדברי הרשב"א משמע שהטמנת התינוקות אהני גם ליחשב גמר מלאכה בתאנים. אך ברש"י מבואר דתאנים ממילא חשיבי נגמרה מלאכתן, אם לא חשב עליהן לקציעות או לגרוגרות. ועי' הערת המהדיר (240) לרשב"א.
<b>ב]</b> היד דוד הביא קושית החקרי לב: איך מהני הטמנת התינוקות לקבוע לאחרים, הא ריש לקיש ס"ל בירושלמי דהוקבע לאחר לא קבע. ותירץ היד דוד דדוקא בקובע לאחר בפירותיו לא קבע, אבל פירות אלו היו של התינוקות לכך מהני קביעתן אף לגדולים.
<b>ותנן נמי המעביר תאנים בחצרו לקצות בניו ובני ביתו אוכלין מהן עראי ופטורים:</b>
פירש רש"י ד'המעביר' היינו שוטח תאנים בחצרו, וכן פירש השטמ"ק דלהכי נקט 'חצר' שהוא מקום מיוחד לייבשן ואין לחוש דמימלך שלא לייבשן, והוי גמר מלאכה.
אבל הר"ש ורע"ב (מעשרות פ"ג מ"א) פירשו שמעבירן דרך החצר למקום שעושין הקציעות, וביאר הר"ש דקמ"ל הגם שהעבירן בחצרו דיש שם גורן, מותרין לאכול מהן אף בחצר וכל שכן במקום המיועד לשטחן שם. והקשה על פירש"י דא"כ הוה ליה ליתני "המביא תאנים לחצרו". וראה עוד רש"ש, ומשנה ראשונה מעשרות שם.
<b>בעא מיניה רבא מרב נחמן שבת מהו שתקבע מוקצה למעשר בדבר שלא נגמרה מלאכתו:</b>
<b>האם גם יו"ט קובע למעשרות, והאם איכא מצות 'עונג' ביו"ט:</b>
חי' הצל"ח (לה. ד"ה ונתתי לבי) דן האם גם יו"ט קובע למעשרות, ומצדד דשבת דוקא קובעת כיון שאכילתה קרויה 'עונג' והיא חשובה וקובעת, אבל ביו"ט לא מצינו דין 'עונג' אלא 'שמחה' בבשר שלמים דהוא דבר דלא שייכא ביה תרומה ומעשרות. וציין שכן נקט גם הפני יהושע בסוף מכילתין. וכן מפורש בחי' המאירי (ד"ה ורש"י ז"ל פירש) שהביא יש מפרש קושית הגמ' לקמן "מאי איריא שבת אפילו חול נמי", כלומר אמאי פליגי בשבת ולא ביו"ט, אלא למימר דשבת קובעת ולא יו"ט דלא כתיב ביה 'עונג'.
ומקור ברוך (ח"ב סי' ל"ה) עמד בנידון זה, וכתב דאמנם מדברי רש"י לקמן לז. (ד"ה אטו טלטול) שנקט "עונג שבת ושמחת יו"ט" משמע דס"ל נמי דגבי יו"ט ליכא מצות עונג אלא שמחה, אך הרמב"ם (יו"ט ו. טז.) כתב "כשם שמצוה לכבד שבת <b>ולענגה כך כל ימים טובים</b>, שנאמר לקדוש ה' מכובד וכל ימים טובים נאמר בהן מקרא קדש". וכן פסק השו"ע (תקכט. א.) דיו"ט צריך לכבדו ולענגו כמו בשבת. וציין גם לשו"ת רעק"א (סי' א') ובהשמטות שם, שנקט בפשיטות דיו"ט חייב בעונג ודייק הכי מדברי הרמב"ם. על כן מסיק המקור ברוך דאין לחלק וגם יו"ט קובע למעשרות. וכ"כ בבית הבחירה למאירי (כאן, ולעיל ג.). ובפתחי תשובה (שלא. יא.) הביא מחלוקת זו אי יו"ט קובע למעשרות.
ונראה עוד דאף לסוברים שביו"ט ליכא חובת עונג, היינו דוקא אליבא דסברת רש"י דחשיבות השבת היא משום שאכילת שבת קרויה עונג וחשובה, אבל לפירוש השטמ"ק שהבאנו לקמן בסמוך דחשיבות השבת עושה הפירות מתוקנין וגמורין, אפשר דהוא הדין נמי חשיבות דיו"ט.
וראה עוד חי' חת"ס (מ. ד"ה פעצילי תמרה), שמחת יו"ט כאן, שער המלך (מעשר ה. כב. ד"ה והנה), בהערת המהדיר לרשב"א (248) בשם הגריש"א, משמר הלוי (עמ' ק"כ קכ"ה), ובהרחבה בספר שלמי תודה (יו"ט סי' י').
ולענין האם נשים גם מצוות בעונג יו"ט - עי' בדברינו לעיל ב: על רש"י ד"ה ואין יו"ט, אות ב'.
<b>מי אמרינן כיון דכתיב וקראת לשבת עונג קבעה ואפילו בדבר שלא נגמרה מלאכתו:</b>
<b>ביאור הא דשבת קובעת למעשר:</b>
<b>א.</b> רש"י מפרש שאכילת השבת כיון דאיקרי 'עונג', חשיבא להיות אכילת קבע ואין בה שֵם עראי. וכן פירש המאירי. ומשמע דהפירות גופן אכתי חשיבי לא נגמרה מלאכתן, אלא שאכילת השבת דחשיבא קבע אסורה אף בפירות שלא נגמרה מלאכתן. וכעי"ז כתב שלטי גבורים (פסחים קא.) בשם הריא"ז "שכל סעודת שבת חשובה היא, ואפילו סעודת עראי קבע היא נחשבת בשבת", עי"ש לענין קידוש במקום סעודה באכילת מיני מגדים. [וכעי"ז מצינו חידוש בדברי שבלי הלקט (סי' שמ"ז) לענין קביעות אכילה בסוכה בשבת ויו"ט, דאכילת עראי ביו"ט ואפילו שתיה חשיבא כקבע, והפוסקים תמהו עליו, ופירשו כוונה אחרת בדבריו, עי' בהרחבה בספר הסוכה השלם עמ' שצ"ז].
<b>ב.</b> השטמ"ק פירש "כלומר דחשיבות השבת עושה אותן פירות מתוקנים", משמע דמפרש ספק הגמ' שמא שבת קובעת אף בדבר שלא נגמרה מלאכתו, משום שחשיבות השבת עושה את הפירות כנגמרה מלאכתן. [והביא יש מפרשים דהבעיא היא רק במייחד לשבת ולא אכל מהן, אבל האוכל ממש בשבת פשיטא שהשבת קובעתן אף בשלא נגמרה מלאכתן, ועי"ש בהערת המהדיר]. וכעין זה איתא בפי' המשניות להרמב"ם (תרומות פ"ח מ"ג) וז"ל "השבת קובעת לפי שמשעה שנכנסת השבת הכל מתוקן לאכילה ומוכן ומחייב במעשר למאמר ה' וקראת לשבת עונג", ומבאר המקדש דוד (מהדו"ח מעשרות סי' כ"ז) שמהפסוק למדים שכל מה שנמצא בשבת הוא מוכן לאכילה, ומה שמוכן לאכילה חשיב קביעות למעשר.
<b>ג.</b> בפי' הר"ח כתב וז"ל "כיון דלענין עונג אוכל הן, כמו שנגמרה מלאכתן לענין מעשר דמי וחייב לעשר", ומבואר נמי דהשבת קובעת להחשיבן כנגמרה מלאכתן, אך לא מחמת חשיבות השבת כדברי השטמ"ק, אלא משום עונג המאכל. וכעי"ז פירש בחי' חת"ס דקביעות השבת אינה כקביעות החצר שתלויה בפירי, אלא באדם תליא, וכל שהוא מתענג בפירות אפילו שלא נגמרה מלאכתן הן נקבעין למעשר.
<b>ד.</b> והנה מקור ברוך (ח"ב סי' ל"ה) מחדש שאין השבת קובעת אלא בפירות הראויין לאכילה שאכילתן נחשבת 'עונג', ולא כגון חיטין ושעורין. מיהו נראה דהיינו לפירש"י והר"ח אך לא לפי' השטמ"ק, ודוק.
מיהו יעוי' בספר ברכת אברהם שנקט עפ"י רש"י ב"מ פח. דשני גדרים איכא לענין קביעות שבת למעשר: משום שנחשב כגמר מלאכה, ומשום דנחשב כאכילת קבע.
<b>או דלמא בדבר שנגמרה מלאכתו קבעה בדבר שלא נגמרה מלאכתו לא קבעה -</b> שיטת חי' הרא"ה (לעיל יג.) דמירוח דהוי גמר מלאכה קובע אפילו בלא ראיית פני הבית. ומתוך כך הקשה כאן שבדבר שנגמרה מלאכתו למה לי קביעות שבת תיפוק ליה דגמר מלאכה כבר קבע, עי' מש"כ לישב.
<b>ואימא שבת דומיא דחצר מה חצר אינה קובעת אלא בדבר שנגמרה מלאכתו:</b>
<b>א.</b> האם חצר קובעת למעשרות מדאורייתא או מדרבנן - עי' בדברינו לקמן לה. ד"ה ורמינהי, אות ב'.
<b>ב.</b> חי' המאירי דן בהא דאין חצר קובעת בדבר שלא נגמרה מלאכתו, האם לאחר שיבשו הקציעות ונגמרה מלאכתן חוזרת וקובעת החצר ממילא, או כיון שלא קבעתן בשעה שהכניסן תו לא מיקבעי. ודן האם יש לדמות להא דאמרינן (פסחים ט.) מערים אדם על תבואתו ומכניסה במוץ שלה, דאף שחוזר וממרחה בתוך ביתו תו לא מיחייבי, עי' בדבריו.
<b>לימוד ערוך הוא בידינו שהשבת קובעת וכו' בין בדבר שלא נגמרה מלאכתו:</b>
<b>א.</b> לקמן לה. מסיק ר' יוחנן בפשיטות דשבת קובעת רק בדבר שנגמרה מלאכתו, וצ"ע איך אמר רב נחמן שתלמוד ערוך בידינו לא כך - עי' רשב"א ושטמ"ק שם שכתבו לחלק בין המימרות דלא פליגי. [עי' בדברינו שם ד"ה אחד שבת, אות ב']
מיהו ראשון לציון כאן נקט דפליגי, וכתב ד'תלמוד ערוך בידינו' ר"ל כך למדו מרבותיהם דבר זה, אבל לא הלכה למשה מסיני, דדוחק הוא למיעבד פלוגתא במילתא דהלכה למשה מסיני. וע"ע הגהות מהר"ץ חיות.
<b>ב.</b> האם שבת קובעת משעת שקיעה או משתחשך ויצאו הכוכבים - עי' בדברינו לקמן לה. ד"ה חשכה בלילי שבת, אות ב'.
<b>אף אנן נמי תנינא ועוד אר"א עומד אדם על המוקצה ע"ש בשביעית וכו' טעמא דשביעית דלאו בר עשורי הוא הא בשאר שני שבוע ה"נ דאסור מ"ט לאו משום דשבת קבעה:</b>
<b>א.</b> הקשה היד דוד בשם שער המלך, לדעת יש מפרשים שהביא השטמ"ק דהבעיא אי שבת קובעת היא כגון שייחדן לשבת ולא אכל מהן האם הוקבעו לחול, אבל מה שאוכל בשבת פשיטא דקבעה דאכילת שבת חשובה, א"כ מה מייתי מהך דעומד אדם על המוקצה דהתם באכילת שבת גופה מיירי. ועי' מש"כ היד דוד לישב.
<b>ב.</b> לקמן לז. מבואר שפירות שנתחייבו במעשרות היום מותר לעשרן ביו"ט, והקשה החזו"א (מעשרות ד. ט.) א"כ הכא נמי כיון דשבת קבעתן מותר לעשרן. וראה בספר הערות להגריש"א שכתב לחלק בזה בין שבת ליו"ט.
<b>טעמא דשביעית דלאו בר עשורי הוא:</b>
<b>טעמי הראשונים אמאי השביעית לאו בת מעשרות, ונפק"מ:</b>
רש"י הביא דרשת המכילתא מקרא "ואכלו אביוני עמך ויתרם תאכל חית השדה", מה חיה אוכלת שלא במעושר אף אדם. ובשו"ת המבי"ט (ח"א סי' י"א) הביא מקור נוסף מהספרי דדריש "בשנה השלישית שנת המעשר" יצאה שנת השביעית. וכתב אפיקי ים (ח"ב סי' כ"ה) דלפי דרשות אלו שנת השבע הופקעה לגמרי מתורת מעשרות. וכתב שכן גם דעת תוס' ר"ה טו. (ד"ה יד). ועי' תוס' הרא"ש שם.
ברם הרמב"ם בפי' המשניות (ידים פ"ה מ"ג), והשו"ע (יו"ד שלא. יט.), וכן הב"י בשו"ת אבקת רוכל (סי' כ"ד) כתבו דלא הופקעה שנת השבע ממעשרות, אלא שבשביעית הפירות הפקר וממילא פטורין מן המעשר.
ובדעת רש"י צ"ע דבסוגיין ובר"ה טו. (ד"ה א"ל) ובפסחים נז. (ד"ה אין) הביא דרשת המכילתא, אך הזכיר שם גם שהטעם הוא משום שהפירות הפקר.
נפק"מ בין השיטות - כגון שבעל השדה משמר שדהו ואינו מפקיר, דלשיטה קמייתא אין חיוב מעשרות, אבל הב"י נקט לשיטתו דכה"ג חייב במעשרות. וביאר המנחת חינוך (פ"ד) שלדעת הב"י מצות הפקר דשמיטה היא מצוה על הבעלים, ואם לא הפקיר אינו הפקר. אמנם בתורת הארץ (ח. כד.) כתב שאף לב"י ההפקר חל ממילא, אלא דכיון שלמעשה א"א ליקח הפירות הואיל והבעלים משמרין לפיכך חייב במעשרות. מיהו החזו"א (יט. כד., כ. כז.) הוכיח שפירות שביעית הן הפקר מאפקעתא דמלכא, ונקט למעשה (כג. ז.) שפטורין ממעשרות.
נפק"מ נוספת - כגון פירות נכרי שנגמרה מלאכתן ביד ישראל [לשיטת הב"י שאין בהן קדושת שביעית], או פירות חו"ל שנגמרה מלאכתן בארץ, דלמפרשים הטעם משום הפקר הני חייבין במעשרות, אך לסוברים ששנת השבע אין בה תורת מעשרות אף אלו פטורין.
וראה עוד שער המלך (שמיטה ד.יב.), חזו"א (ט. יח.), ומעדני ארץ (ז. ט.). [המקורות מספר משפטי ארץ פי"ח הע' 3-6].
<b>שאני התם כיון דאמר מכאן אני אוכל למחר קבע ליה עלויה:</b>
פירש רש"י "דאיהו אחשבה בדיבורו שקראה אכילה". וביאר חי' המאירי דכיון שלא נסתפק במחשבה גרידא או אף במעשה המוכיח, אחשביה לאכילה זו בדיבורו. ומבואר מדבריהם שבדיבור גופיה עושה את קביעות המעשר.
אולם גירסת הרשב"א "כיון דאמר מכאן אני נוטל למחר קבע ליה <b>שבת</b> עלייהו", משמע דאמירתו מהני לעשות גמר מלאכה והשבת היא שקובעתן לגמרי. וגם לשון הר"ח משמע שדיבורו מהני לעשות גמר מלאכה. ועי' הערת המהדיר לרשב"א (248) מהדו' מוה"ק, והערת המהדיר רח"ג צמבליסט (169).
<b>א"ה מאי אריא שבת אפילו בחול נמי, הא קמ"ל דטבל מוכן הוא אצל שבת שאם עבר ותקנו מתוקן:</b>
<b>א] סברת ההיתר דטבל מוכן אצל שבת:</b>
רש"י פירש דכיון שמדאורייתא מותר להגביה תרומות ומעשרות בשבת, לא נעשה הטבל מוקצה מחמת איסור דרבנן. ועי' רש"י במתני' לעיל לא: שפירש לשיטתו טעם ההיתר ליטול פירות מבית שנפחת בשבת, כיון שאיסור הפחיתה הוי מדרבנן בעלמא כדמוקמינן התם באוירא דליבני, הלכך לא הוקצו הפירות.
והנה תוס' לעיל לא: (ד"ה ונפחת) הקשו על סברת רש"י, ופירשו באופן אחר. ובחי' מנחת שלמה העיר איך כתבו תוס' כאן (ד"ה הא קמ"ל) כדברי רש"י, הא פליגי עליו לעיל בסברא זו.
והרמב"ן במלחמות כאן ושאר הראשונים פירשו הטעם דטבל מוכן אצל שבת, משום שאין בו עצמו חיסרון ראויות לאכילה אלא ארי הוא דרביע עליה, וכיון שנתעשר הותר. וראה הרחבה בדברינו על תוס' הנ"ל.
<b>ב] יש לעיין מנלן למידק ממתני' להיתירא, דנקט התנא שבת ושביעית למימרא דבשאר שני שבוע לא הוי מוקצה מחמת איסור דטבל, אימא איפכא למידק איסורא דבשאר שני שבוע שנוהגין מעשרות אסור בשבת מחמת מוקצה דטבל:</b>
<b>א.</b> עי' רש"י (סוד"ה הא קמ"ל) שפירש דדייקינן הכי דאל"כ הוה ליה לתנא לשנות בלשונות אחרים. וכ"כ תוס' (סוד"ה הא קמ"ל), וכן פירש חי' המאירי.
<b>ב.</b> בעל המאור תירץ דמשום איסורא לא היה התנא צריך לאשמועינן, דמסתמא הוה אסרינן דטבל מוקצה הוא, אלא ודאי אתא התנא לאשמועינן היתירא דלא שמעינן ממילא.
<b>ג.</b> חי' הרא"ה כתב די"ל דממתני' אין הכרע אי דייקינן להיתירא או לאיסורא, ומ"מ תריץ שפיר דנקטה מתני' בשבת לאשמעינן דין טבל שנתעשר בשבת, והתרצן מסברא דנפשיה נקט להיתירא משום דס"ל טבל מוכן הוא אצל שבת שאם עבר ותקנו מתוקן. מיהו מסיק חי' הרא"ה דמחוורתא כתירוץ בעל המאור. אך בחי' בן הרמב"ן פירש כעין דברי הרא"ה. וע"ע שטמ"ק.
<b>ד.</b> בהשגות הראב"ד על בעה"מ פירש דקושית הגמ' "א"ה מאי איריא שבת אפי' חול נמי" לא קאי אמתני', אלא על המשנה דתינוקות שטמנו תאנים לשבת וכו', דאי כל שקבעו אכילתן עלה נתחייב במעשר הוא הדין טמנום בחול, ומשני דקמ"ל דטבל מוכן אצל שבת, ודייקינן מדלא קתני "שכחו ולא עישרו לא יאכל בשבת <b>אפילו עישרו</b>, ולמוצ"ש לא יאכלו עד שיעשרו", ש"מ שאין בו מוקצה מחמת טבל, ואם עישרו בשבת הותרו.
ופירוש זה הביאו חי' רבינו דוד הכהן והשטמ"ק [וכן פירש אהל משה לראמ"ה מדעתו], והשיגו עליו דהא לא נקבע למעשר בדיבורו אלא א"כ הזכיר בהדיא "מכאן אני אוכל" כדאיתא בגמ' וכדפי' רש"י, ובמשנתינו איתא כהאי לישנא, אך בההיא דתינוקות לא קתני הך לישנא.
<b>ג] הערות:</b>
<b>א.</b> הגהות מלא הרועים הקשה דאי שבת לא קובעת למעשר, וקתני 'שבת' רק למידק דטבל מוכן אצל שבת, ליתני במתני' 'יום טוב' דשמעינן נמי דטבל מוכן אצל יו"ט, וכיון דיו"ט לא קובע למעשר לא אתו למיטעי בזה, עי' מש"כ לישב.
<b>ב.</b> הגהות טל תורה הקשה מנלן למילף דטבל מוכן אצל שבת, דלמא לעולם אינו מוכן ואם עבר ותיקנו הוי מוקצה, אלא דכיון שעמד ואמר בערב שבת "מכאן אני אוכל למחר" הוי כמתנה לאוכלו בשבת, ויש פוסקים שנקטו דבמוקצה מחמת איסור מהני תנאי. [עי' בדברינו לעיל ל: ד"ה אמר רב מנשיא].
<h4>רש"י</h4>
<b>ד"ה ערב שבת בשביעית - וה"ה במעושר ובשאר שני שבוע אלא אורחא דמלתא נקט וכו' -</b> עי' שטמ"ק.
<b>דגרוגרות וצמוקים הן סתם מוקצה ואין רגילין לעשר קודם גמר מלאכה -</b> הרש"ש העיר דאיסורא נמי איכא כדאיתא במתני' סוף פ"א דתרומות.
<b>ד"ה ואומר מכאן אני נוטל למחר - וסגי בהכי דיש ברירה. עד שירשום - בסימן דאין ברירה -</b> עי' בדברינו במתני' ד"ה ועוד אר"א.
<b>ד"ה תינוקות - והאי דנקט תינוקות רבותא היא דאשמעינן דיש להם מחשבה ע"י מעשה המוכיח -</b> תוס' רעק"א ומשנה ראשונה (מעשרות פ"ב מ"ד) ציינו שבירושלמי מפרש דמעשה המוכיח היינו שלקטו בערב שבת עם דמדומי חמה דמוכח דהוי לשבת.
<b>ד"ה ותנן המעביר תאנים - השוטח תאנים בחצרו -</b> עי' בדברינו בגמ' ד"ה ותנן נמי.
<b>ד"ה בדבר שלא נגמרה מלאכתו - לישנא יתירא הוא והוא פי' של מוקצה ונכתב בספרים -</b> עי' פני יהושע.
<b>ד"ה שבת קובעת - אם יחדה לשבת אסורה אף למוצ"ש ואם לא יחדה לשבת בשבת אסור לכל וכו' אבל למוצ"ש מותר -</b> חילוק זה הכריח רש"י לקמן לה. (ד"ה ה"ג רבי נתן), עי' בדבריו. ועי' תוס' שם (ד"ה רבי אליעזר) שבפירוש שני לא סבירא להו חילוק זה, ותירצו בע"א. וראה בדברינו שם בגמ' ד"ה ולא כשאמר.
<b>ד"ה שביעית - לאו בר עשורי היא נפקא לן במכילתא מואכלו אביוני עמך וכו' -</b> עי' בדברינו בגמ' ד"ה טעמא דשביעית.
<b>ד"ה מאי טעמא - ואפי' בבית אינו נקבע אלא בכניסתו דרך שערים -</b> עי' בשטמ"ק ד"ה אף אנן.
<b>ד"ה הא קמ"ל - קמ"ל כיון דהגבהת תרו"מ מדאורייתא בשבת שרי אין זה מוקצה מחמת איסור -</b> עי' בדברינו בגמ' ד"ה א"ה מאי אריא, אות א'.
<b>דאי ס"ל לתנא דאיסור מוקצה נמי לא פקע מיניה הכי הו"ל למיתני וכו' -</b> עי' בד"ה הנ"ל, אות ב'.
<h4>תוס'</h4>
<b>ד"ה ואומר - מקשה בירושלמי מחלפא שטתייהו דב"ש וכו' -</b> בעיקר הקושיא דמוחלפת השיטה דב"ש וב"ה - הנה זה קשיא לשיטת תוס' לעיל ט: (ד"ה אמר ר' יוחנן), אולם הביאו תוס' יש מפרשים איפכא בהא דמוחלפת השיטה התם בכל הפלוגתות, וראה בדברינו לעיל י. (ד"ה אמר רבי יוחנן) דיש שנקטו דכן הוא פי' רש"י, ולפי"ז לא קשיא כלל סתירת ב"ש וב"ה לדהכא.
וראה עוד רש"ש, מהר"ם שיף, פרי חדש (תצה. ד.), ושמחת יו"ט.
<b>וי"ל דלא קשה דלא מחלפא שטתייהו דמוקצה דבעלי חיים עדיף ומחמירין טפי -</b> כעי"ז כתבו תוס' לעיל ב. (ד"ה דלמא), וביארו שם מהרש"א מהר"ם ומהר"ם שיף דכוונת תוס' שיוני שובך דוקא חמירי טפי משום שאם יקחם הוי חורבן השובך. [ועי' בדברינו על תוס' שם]. וכעי"ז פירשו חי' הרא"ה ושטמ"ק כאן.
<b>אבל קשה דמחלפא שטתייהו דב"ה וכו' וי"ל דשאני הכא דאקצייה בידים -</b> חי' הרא"ה ובן הרמב"ן תירצו דהתם ביונים דהוו גופים מחולקים סגי בזה וזה אני נוטל, והכא דבפירות מעורבין איירי בעינן שירשום.
<b>ד"ה בניו - פי' בירושלמי דוקא בניו אבל איהו גופיה אקבעינהו וכו' -</b> הרשב"א כתב דלאו דוקא בניו אלא ה"ה הוא עצמו. ובדבר זה נחלקו רב ור' אלעזר בירושלמי דמעשרות (פ"ג ה"א), והובא ביפה עינים. וראה עוד משנה ראשונה (מעשרות פ"ג מ"א).
<b>איהו גופיה אקבעינהו דגלה בדעתו להניחם שם כך -</b> מהר"ם מחק תיבת 'שם', עי' מש"כ לבאר כוונת תוס'. וע"ע מש"כ הגליון בצד הדף, והגהות גנזי יוסף.
<b>ד"ה אי הכי - א"נ ה"פ לשמעינן בחול דדבורו קובע ובהכנה לפלגו פלוגתא דב"ה וב"ש גבי גוזלות כדאיתא לעיל, ולא נהירא כדפרישית לעיל דלא שייך פלוגתייהו בבעלי חיים -</b> כפירוש זה פירש רש"י, ומהר"ם הגיה "ובקונטרס פירש" וכו'.
ומה שהקשו תוס' דלא שייך פלוגתייהו בבעלי חיים, י"ל דהנה תוס' הוצרכו לזה לעיל (ד"ה ואומר) לישב קושייתם דמוחלפת שיטת ב"ש, אבל לפי' רש"י לעיל ט: בהא דמוחלפת השיטה דהתם לא קשיא מידי, [עי' בדברינו על תוס' לעיל הנ"ל]. וראה עוד מש"כ לישב הרש"ש על תוס' הנ"ל.
<b>ד"ה הא קמ"ל - ולא אמרינן הואיל ונתקצה בשביל מעשר שבתוכו נתקצה לכל היום הואיל והגבהת תרו"מ לא הוי אלא מדרבנן והכי דייק ליה וכו' -</b> עי' בדברינו בגמ' ד"ה א"ה מאי אריא, אות א-ב.
<h3>דף לה.</h3>
<h4>גמ'</h4>
<b>הנוטל זיתים מן המעטן טובל אחת אחת במלח ואוכל:</b>
<b>אימתי טיבול במלח קובע למעשר:</b>
פירש הרע"ב (מעשרות פ"ד מ"ג) שטיבול במלח אינו קובע למעשרות אלא אם צירף שנים ואכל, ולכך שרי לטבול אחת אחת ולאכול. וכן מבואר מפירוש רש"י. אבל תפארת ישראל שם (יכין אות כ"ד) כתב דמליחה לבד קובעת, אך הני מילי כששהה קצת במלחו ונתרכך, משא"כ הכא דטובל בעלמא במלח ואוכל לטעמא בעלמא. וע"ע תוס' א"ש במשניות שם.
ובחי' המאירי כאן כתב דנראה דלאו מידי אשמעינן במאי דקאמר "טובל במלח", אלא שדרכן היה בכך. וע"ע בבית הבחירה.
<b>ר"א אומר מן המעטן טהור חייב מן המעטן טמא פטור מפני שהוא מחזיר את המותר -</b> משמע דחכמים פליגי ולית להו האי סברא דמחזיר את המותר, וצ"ע הלא חכמים גופייהו סברי במתני' דמעשרות (פ"ד מ"ד) דשותין על הגת הצונן ופטור מן המעשרות מפני שמחזיר המותר - עי' משנה ראשונה וחי' מהרי"ח שם (מ"ג) שכתבו לחלק בין יין מהגת לזיתים ממעטן.
<b>וא"ר אבהו רישא במעטן טהור וגברא טמא דלא מצי מהדר ליה:</b>
<b>שיעור קבלת טומאת אוכלין:</b>
פירש רש"י דכשנטל מזיתי המעטן לא טמא אלא מקום מגעו והשאר טהורין, לפיכך לא מצי למיהדר. והקשה תוס' רי"ד הלא אין אוכל פחות מכביצה מקבל טומאה, א"כ איך נטמאו הזיתים, ואי חשיבי כמצורפין יחד א"כ כשנטלן מהמעטן יטמא כל המעטן. ותירץ דאהני להו צירופן לקבל טומאה לעצמן, אך לא אהני לעשותן כעיסה אחת שאם נגע במקצתן טמאין כולן.
והנה תוס' רי"ד אזיל בשיטת ר"ת (בתוס' שבת צא. פסחים לג: חולין כד: נזיר לו. זבחים לא.) דאוכל מקבל טומאה רק בשיעור כביצה, אך שיטת רש"י (בשבת ופסחים שם) דבכל שהוא מקבל טומאה, אך כתבו תוס' בשבת ופסחים שרש"י חזר והודה דאין מקבל טומאה בפחות מכביצה. מיהו הרמב"ם (טומאת אוכלין ד. יא.) נקט להלכה דאוכלין מיטמאין לטומאת עצמן בכל שהוא, ורק לטמאות אחרים בעו כביצה. וראה הרחבה בענין זה בספרנו 'איזהו מקומן' עמ"ס שבת דף צא.
<b>סיפא במעטן טמא וגברא טמא דמצי מהדר ליה -</b> כן הוא גירסת רש"י והר"ח, וכתב התוס' יו"ט (מעשרות פ"ד מ"ג) דהוא הדין דמצי לאוקמה במעטן טמא וגברא טהור דיכול להחזיר המותר, אלא משום שרוצה להעמיד רישא וסיפא בחד גוונא אוקמה נמי בגברא טמא.
אמנם גירסת חי' הרא"ה, בן הרמב"ן, והשטמ"ק "סיפא במעטן טמא וגברא טהור", וכתב השטמ"ק דגירסא זו נכונה שלא לאפושי בטומאה. וחי' הרא"ה כתב דלגירסא זו נקטו "גברא טהור" משום רישא. [כלומר דנקט בסיפא היפך מהרישא - המהדיר שם].
<b>ר' אליעזר לטעמיה דאמר תרומה קבעה וכו' דתנן פירות שתרמן עד שלא נגמרה מלאכתן ר"א אוסר לאכול מהן עראי וחכמים מתירין:</b>
המשנה ראשונה (מעשרות פ"ב מ"ד) ביאר מחלוקתם: דעיקר מצות תרומות ומעשרות הוא מדבר שנגמרה מלאכתו כדכתיב "כדגן מן הגורן", וגמר מלאכה הוא תלוי בדעת הבעלים, הלכך סבר ר' אליעזר דתרומה הוי גילוי דעת הבעלים דחשיב ליה כנגמרה מלאכתן, דאל"כ הוה ליה להמתין עד שתגמר מלאכתן כעיקר מצותן, וחכמים סברי דלאו גילוי דעתא איכא, דשמא שכח או לא ידע שעיקר המצוה אחר גמר מלאכתן.
<b>ת"ש מסיפא וכו' טעמא דע"ש בשביעית וכו' הא בשאר שני שבוע דבני עשורי נינהו אסורים מ"ט לאו משום דשבת קבעה -</b> לכאורה יש לדחות דנקט "ערב שבת בשביעית" משום ר' אליעזר דרישא דאית ליה שבת קבעה - עי' חי' הרא"ה.
<b>ורמינהי היה אוכל באשכול ונכנס מגנה לחצר ר"א אומר יגמור ר' יהושע אומר לא יגמור:</b>
<b>א] האם אשכול זה מיקרי דנגמרה מלאכתו:</b>
רש"י פירש דסתם אשכול לא נגמרה מלאכתו דלדריכה קיימי. וכן נקטו תוס' (סוד"ה רבי אליעזר). והקשה הפני יהושע דא"כ למאי דקי"ל לקמן דחצר אינה קובעת אלא בדבר שנגמרה מלאכתו, נמצא דר' יהושע דקאמר לא יגמור דלאו כהלכתא. ודוחק לומר דהלכה כר' אליעזר דהא שמותי הוא. וראה עוד בים של שלמה (סי' כ"ג) שהקשה על פי' רש"י.
והאחרונים (יש"ש, פני יהושע, ראשון לציון, רש"ש, מרומי שדה) פירשו דאשכול דהכא מיקרי נגמרה מלאכתו כיון שתלשו לצורך אכילה ולא לדורכו, עי' שביארו בזה פסק הרמב"ם. והרש"ש כתב דהמשנה נמי דייקא דקתני "היה אוכל באשכול" למימר דגלי דעתיה דנגמרה מלאכתו לאוכלו כמו שהוא. ויסוד פירוש זה נמצא בהרחבה בדברי התוס' רי"ד כאן, וכן מסיק חי' הרא"ה דיש לאוקמה באשכול שנגמרה מלאכתו. ולפי"ז נמצא דהלכה כר' יהושע דחצר קובעת בדבר שנגמרה מלאכתו, ור' אליעזר פליג דאפילו שנגמרה מלאכתו אין קובעת החצר ואין הלכה כר"א.
וראה בחי' בית מאיר שדחה פירוש זה, וקיים פירוש רש"י ותוס' ויישבם מן הקושיות.
<b>ב] בענין קביעות חצר למעשרות:</b>
בבבא מציעא פח. פליגי ר' ינאי ור' יוחנן האם אין הטבל חייב במעשרות עד שיראה פני הבית או דאפילו חצר קובעת. וצ"ע הלא בין לר' אליעזר ובין לר' יהושע דהכא לכתחילה לא יגמור אלמא לכו"ע חצר קבעה. ותירצו תוס' שם, וכן תוס' הרא"ש ותוס' ר"פ ושאר ראשונים, דאף ר' ינאי דאמר עד שיראה פני הבית היינו מדאורייתא, אבל מודה שמדרבנן חצר קובעת.
מיהו הקשו תוס' לר' יוחנן דאמר חצר קובעת מדאורייתא אמאי יגמור לר' אליעזר דהכא, ותירצו דאיירי בחצר שאין הכלים נשמרין בתוכה [עי' נדה מז:] דלא קבעה אלא מדרבנן.
<b>חשכה בלילי שבת ר"א אומר יגמור ר' יהושע לא יגמור:</b>
<b>א] גירסת המשנה, ובדעת הרמב"ם:</b>
כגירסא שלפנינו כן הוא גירסת רש"י, וכן משמע גירסת תוס', וכן הוא בהדיא בתוס' פסחים קה. (ד"ה כך). אבל יש דגרסי איפכא "ר"א אומר לא יגמור ר' יהושע אומר יגמור" - עי' תוס' יו"ט ומלאכת שלמה (תרומות פ"ח מ"ג), ומהרש"א כאן.
והנה הרמב"ם גבי חצר פסק (מעשר ג. יז.) כר' יהושע דלא יגמור לפי דהלכה כוותיה דהא ר' אליעזר שמותי הוא, ותמוה דלענין שבת (שם ה. כג.) פסק דאם הניחו לאחר השבת הרי זה גומרו, ולפי מה שנתבאר בסוגיין זו דעת ר' אליעזר דגומרו למוצ"ש, דאילו ר' יהושע סבר דאין גומרו אפילו למוצ"ש עד שיעשר. וכתבו רבים מהמפרשים (מהר"י קורקוס, רדב"ז, יש"ש סי' כ"ג, פני יהושע, ראשון לציון) דגירסת הרמב"ם גבי שבת איפכא וכנ"ל, ונמצא שפיר שפסק כר' יהושע.
ועי' כסף משנה שכתב שלרמב"ם היה גירסא אחרת בגמ' בסמוך. וראה המגיה למשנה למלך שם שהשיג עליו והאריך בביאור דבריו ובישוב שיטת הרמב"ם. וראה עוד משנה ראשונה (תרומות פ"ח מ"ג), שער המלך, ראש יוסף, שפ"א, ומקדש דוד (מעשרות כא. ב. ד"ה אמרינן).
<b>ב] מאימתי שבת קובעת למעשר:</b>
מלשון המשנה "חשכה בלילי שבת" הוכיחו בעל המאור ושלטי גבורים (פרק ערבי פסחים) דאין השבת קובעת למעשר עד שתחשך לגמרי, ולא משעת בין השמשות או בזמן תוספת שבת. ברם הרמב"ן במלחמות שם פליג דכבר משעת שקיעה קובעת למעשרות, דהא טעמא דמילתא משום דכתיב בה 'עונג' ובני אדם אוכלין פתן קודם צאת הכוכבים, ולשון המשנה 'חשכה' לאו דוקא הוא, דאדרבה בברייתא לקמן איתא "המעביר פירות וכו' וקדש עליהן היום".
<b>ר' נתן אומר לא כשאמר ר"א יגמור בחצר יגמור אלא יוצא חוץ לחצר ויגמור:</b>
טעמא דר' אליעזר אליבא דר' נתן פירשו חי' הרא"ה והשטמ"ק דכיון שנכנס לחצר שלא לדעת, להכי מהני אם ביטל כניסתו ויצא לחוץ.
והקשה השטמ"ק א"כ הא דתנן (לעיל לד:) "המעביר תאנים בחצרו לקצות בניו וב"ב אוכלין מהן עראי ופטורין" דלא קבעה החצר בדבר בדבר שלא נגמרה מלאכתו, דלא כמאן דר' יהושע הלא ס"ל הכא דקבעה אף שלא לדעת, ור' אליעזר סבר מיהא שהכנסה לדעת קובעת, והתם הא הוי הכנסה לדעת. [השטמ"ק אזיל לשיטתו שפירש כרש"י דהכניס התאנים לחצר לשוטחן שם, אבל עי' בדברינו שם (ד"ה ותנן נמי) דיש שפירשו שהעבירן בעלמא דרך חצר ושפיר חשיב שלא לדעת]. ותירץ דאפשר לאוקמה כר' אליעזר, ופטורין מן המעשר אם יאכלן חוץ לחצר, א"נ אתיא כר' יהושע ודוקא בו עצמו מחמיר ר' יהושע ולא בבניו. וכתירוץ הראשון נקט גם הרשב"א, ועי"ש הערת המהדיר.
<b>ולא כשאמר ר"א יגמור בשבת יגמור אלא ממתין למוצ"ש ויגמור:</b>
<b>צ"ע מאי שנא מתינוקות שטמנו תאנים דתנן לעיל למוצ"ש לא יאכלו אא"כ עשרו:</b>
<b>א.</b> רש"י (כאן, ולעיל לד: ד"ה שבת קובעת), תוס' (ד"ה רבי אליעזר, בפי' א'), והר"ש בתרומות (פ"ח מ"ג) פירשו דהתם מיירי שיחדום לאכילת שבת, הלכך קביעות כה"ג אוסרת אף למוצ"ש, אבל הכא לא יחדום לאכילת שבת, הלכך בשבת גופה נאסרו ולמוצ"ש חזרו והותרו.
וכן פירש חי' הרא"ה (כאן ובריש סוגיין), והוסיף דמעתה אשכול דהכא איכא לאוקמי אפילו בענבים העומדים לאכילה דנגמרה מלאכתן, ומ"מ מותר למוצ"ש לדעת ר' אליעזר כיון שלא יחדו לאכילת שבת. וכ"כ השטמ"ק, ופירש סברת ר' יהושע דאמר לא יגמור, דס"ל אע"פ שלא יחדו בהדיא לשבת, כיון שסמוך לחשיכה התחיל לאכול הרי הוא כאילו יחדו לשבת. [ועוד בביאור מחלוקתם - יעוי' משנה ראשונה (תרומות שם), וראש יוסף כאן].
<b>ב.</b> תוס' בפי' שני חילקו דלעיל גבי תאנים מיירי שנגמרה מלאכתן, הלכך מהני קביעות שבת לחייבן לגמרי במעשרות, אבל הכא מיירי באשכול שלא נגמרה מלאכתו [דסתם ענבים לדריכה קיימי - רש"י], הלכך מותרין למוצ"ש. וכן הוא שיטת הרשב"א (לד:), אלא שתוס' נקטו סתמא דתאנים דלעיל מיירי שנגמרה מלאכתן, והרשב"א כתב דמעשה הטמנתן ע"י התינוקות אהני ליחשב כגמר מלאכתן. ועי' ברשב"א שהאריך להוכיח מהסוגיא כשיטתו דתליא בגמר מלאכה אי קבעה שבת אף למוצ"ש. וראה הערות המהדיר 240-242. וראה עוד ביאור הגר"א (יו"ד שלא. קעה.), מהרש"א על תוס', שמחת יו"ט, מקדש דוד (מהדו"ח מעשרות סי' י"ט וסי' ל"ב), וחזו"א (מעשרות ד. ו.).
<b>א"ר יוחנן אחד שבת ואחד תרומה ואחד חצר ואחד מקח כולן אין קובעין אלא בדבר שנגמרה מלאכתן:</b>
<b>א] מדוע נקט דוקא דברים אלו:</b>
כתב הראש יוסף דמנה רק ד' דברים אלו ולא מנה נמי מלח ואש שקובעין למעשרות, משום שבא רק לאפוקי ממאן דפליג, אבל מלח ואש אין חולק בדבר שאין קובעין אלא בדבר שנגמרה מלאכתו. וכ"כ הרדב"ז על הרמב"ם (מעשר ג. ג.), ומהר"י קורקוס שם.
<b>ב] צ"ע דלעיל קאמר רב נחמן בפשיטות "תלמוד ערוך בידינו ששבת קובעת אף בדבר שלא נגמרה מלאכתו":</b>
הרשב"א תירץ לפי שיטתו [כתירוץ השני בתוס' ד"ה רבי אליעזר], דבתאנים שנגמרה מלאכתן קובעת שבת אפילו למוצאי שבת, אך בשלא נגמרה מלאכתן קובעת ואוסרת רק לשבת גופה, א"כ י"ל שר' יוחנן מיירי בקביעות גמורה למוצ"ש, וקאמר דשבת קובעת כה"ג רק בשנגמרה מלאכתו, ורב נחמן קאמר תלמוד ערוך בידינו דלאסור לשבת גופה שבת קובעת אפילו בדבר שלא נגמרה מלאכתו.
והנה רשב"ם בפסחים קה. (ד"ה כשם) כתב "ואין אוכלין בשבת אפילו עראי מתבואה שלא נגמרה מלאכתה למעשר", ותמה בהגהות הר"ב רנשבורג דזהו נגד מסקנת סוגיין כר' יוחנן ששבת אינה קובעת אלא בשנגמרה מלאכתו. וכן נראה שנתכוין להעיר גליון הש"ס שם. ברם כתב בהערת המהדיר לרשב"א שלדברי הרשב"א ניחא דקביעות מיהא לאסור בשבת עצמה לכו"ע קבעה שבת אפילו בשלא נגמרה מלאכתו וכדברי רב נחמן. וכעי"ז כתב העמק ברכה (עמ' ס"ז ענין קידוש והבדלה, א'). ועי' מש"כ לבאר בזה המקדש דוד (זרעים, מעשרות סי' י"ט).
והשטמ"ק בשם רבו תירץ עפ"י שיטת רש"י [ותירוץ קמא בתוס' ד"ה רבי אליעזר] המחלק בין יחדן או לא יחדן לשבת, א"כ י"ל שר' יוחנן דקאמר שבת אינה קובעת כשלא נגמרה מלאכתן מיירי בשלא יחדן לשבת, ורב נחמן איירי בשיחדן לשבת ואזי קובעת אפילו כשלא נגמרה מלאכתן ואפילו למוצ"ש.
מיהו ראשון לציון (לד:) נקט דפליגי רב נחמן ור' יוחנן, וכתב ש'תלמוד ערוך בידינו' אינו הלכה למשה מסיני, דדוחק לומר דפליגי בהלכה לממ"ס.
<b>ג]</b> הראב"ד בהשגותיו על הרמב"ם (מעשר ג. ג.) כתב דכלל זה הוא חוץ מדגן תירוש ויצהר שעשאן בגורן ומירחן, דנקבעין אפילו שלא נגמרה מלאכתן לפי דרחמנא תלה גמר מלאכתן בגורן ויקב. ומהר"י קורקוס תמה מנין לו חילוק זה, עי' בדבריו. ועי' הגהות וציונים שם מהדו' הר"ש פרנקל.
<b>ואחד מקח כולן אין קובעין אלא בדבר שנגמרה מלאכתן:</b>
<b>א] קביעות מקח היא משום החשבת המוכר או הלוקח:</b>
המקדש דוד (מהדו"ח מעשרות סי' ל"ו) דקדק לשון רש"י (ד"ה ואחד מקח) דקביעות מקח היא מצד המוכר שהוא מחשיב הפירות ע"י המכירה, אך מלשון הרמב"ם (מעשר ה. ב.) דקדק דהקביעות היא מצד הלוקח שאחשבינהו במה שלקחן. ונפק"מ כגון לקחן לחזור ולמכרן או לשלחן לאחר, דמצד חשיבות המוכר איכא ומצד הלוקח ליכא, עי"ש שתלה זאת באיבעיא דירושלמי בב"ק.
<b>ב]</b> מדברי רש"י בבא מציעא סוף פז: (ד"ה אף פועל) מבואר שפירש הברייתא והסוגיא שם דמקח קובע למעשר אפילו בדבר שלא נגמרה מלאכתו. ותמהו תוס' שם (פח. ד"ה מאי לאו), וכן תוס' הרא"ש ותוס' ר"פ שם (סוף פז:) דהלא אמוראי דסוגיין פשיטא להו שאין חצר קובעת אלא בדבר שנגמרה מלאכתו. וראה בבעלי התוס' הנ"ל שנחלקו על רש"י ופירשו אף התם כגון שנגמרה מלאכתן.
ובישוב פי' רש"י יעוי' מהרש"א ומהר"ם שם על תוס' הנ"ל. ועוד י"ל דהנה אמרינן לקמן שדין זה תליא בפלוגתת תנאי, ויתכן שרש"י מפרש שר' יוחנן יעמיד ברייתא דב"מ כמ"ד דמקח קובע אף בדבר שלא נגמרה מלאכתו.
<b>ג]</b> כתב האור שמח (ריש פ"ה דמעשר) דנראה ברור דאף שמקח אינו קובע אלא בדבר שנגמרה מלאכתו, מיהו כשתגמר מלאכתו קובע המקח למפרע וא"צ ראיית פני הבית, עי' שיישב בזה פסק הרמב"ם. וע"ע חזו"א (דמאי ז. יח.).
<b>שבת לאפוקי מדהלל -</b> עי' מהר"ץ חיות שדן מיהו הלל זה.
<b>דתניא המעמר פירות ממקום למקום לקצור -</b> בהגהות וציונים (עוז והדר) הגיהו עפ"י דפו"י 'לקצות', וכעין לשון המשנה ריש פ"ג דמעשרות. וכן איתא בחי' המאירי. וכן הגיה מנחת בכורים (תוספתא דמעשרות פ"ג) עפ"י הגר"א. ולפי"ז ניחא ראיית הגמ' דהך מ"ד סבר שבת קובעת אפילו בדבר שלא נגמרה מלאכתו.
מיהו הר"ח לא גרס 'לקצות', ופירש דהראיה מדקתני "וקדש עליהן היום" ש"מ דבדבר שלא נגמרה מלאכתו הוא, דאי נגמרה מלאכתו מאי איריא דקדשה שבת וקבעתן הרי אפילו בחול נגמרה מלאכתן. וצ"ע מה קבעתן בחול אם נגמרה מלאכתן. ונראה דהוא מפרש המעביר פירות ממקום למקום <b>בחצירו</b>, וא"כ כבר קבעתן החצר, אלא על כרחך דפירות שלא נגמרה מלאכתן הן.
<h4>רש"י</h4>
<b>ד"ה וא"ר אבהו - ה"ג רישא במעטן טהור וגברא טמא דלא מצי למהדר סיפא בגברא טמא ומעטן טמא דמצי מהדר -</b> לאפוקי גירסת שאר הראשונים - עי' בדברינו בגמ' ד"ה סיפא במעטן.
<b>ד"ה היה אוכל באשכול - וסתם אשכול לאו גמר מלאכה היא דסתם ענבים לדריכה קיימי -</b> עי' בדברינו בגמ' ד"ה ורמינהי היה אוכל.
<b>ד"ה ה"ג רבי נתן - ומיהו למוצ"ש יגמור דלא דמיא לתינוקות שטמנו תאנים וכו' -</b> עי' בדברינו בגמ' ד"ה ולא כשאמר.
<b>ד"ה ואחד מקח - אם מכרן לחבירו קודם גמר מלאכה -</b> עי' בדברינו בגמ' ד"ה ואחד מקח, אות א'.
<h4>תוס'</h4>
<b>ד"ה רישא - וי"ל דלא טמא אלא מקום מגעו ויכול לסלקו מלמעלה שלא יגע באחרים -</b> עי' תוס' יו"ט מעשרות פ"ד מ"ג, ותוס' א"ש שם.
<b>אי נמי כגון שנטלו בפשוטי כלי עץ -</b> לרווחא דמילתא נקטו הכי, דכה"ג אפילו היה הגברא אב הטומאה לא נטמאו, אבל הוא הדין אם נוטל בכלי המקבל טומאה אלא שהגברא היה ראשון לטומאה - רש"ש, עי' בדבריו.
<b>ד"ה תא שמע מסיפא - דלא פליגי רבנן אלא דוקא בברירה -</b> עי' בדברינו במתני' לעיל לד: ד"ה ועוד אר"א.
<b>ד"ה רבי אליעזר - וא"ת מ"ש מתינוקות שטמנו דלמוצ"ש לא יאכלו וכו' -</b> עי' בדברינו בגמ' ד"ה ולא כשאמר.
<b>ד"ה אחד שבת - וא"ת מאי נפק"מ כיון דאינו קובע אלא בדבר שנגמרה מלאכתו וי"ל דנפק"מ דקובע אפי' קודם ראיית פני הבית -</b> מהרש"א לעיל (סוף לד:) ומהר"ם שיף כאן העירו שדברי תוס' מיותרים, וכבר אמרו זאת תוס' לעיל לד: (ד"ה הא בשאר). וכתב מהרש"א דבתוס' ישנים ליתא לדיבור דהכא. ועי' מש"כ לישב הפני יהושע.
<b>ד"ה שבת לאפוקי מדהלל - ה"ה דהו"מ למנקט לאפוקי מדרבי אליעזר וכו' ומשו"ה לא נקטיה משום דלאו רבותא הוא דבלא"ה אין הלכה כמותו דשמותי הוא:</b>
<b>תירוצים נוספים:</b>
<b>א.</b> בעל המאור הוסיף להקשות דמצי למימר לאפוקי מדר' יהושע דאמר לעיל "חשכה לילי שבת לא יגמור", אך פירש דאין עיקר מטרת ר' יוחנן לאפוקי מדהאי תנא, אלא לאשמועינן דאיכא תנא דסבר כוותיה, לכך מייתי מברייתא דהלל דקתני "הלל לעצמו אוסר" משמע דחלוקים עליו כל בני דורו [כמש"כ רש"י בסוף העמוד], עי' בדבריו. וכ"כ בחי' המאירי.
<b>ב.</b> הרשב"א תירץ עפ"י שיטתו דאיכא חילוק לענין קביעות שבת בין נגמרה מלאכתו לשלא נגמרה, א"כ יש לדחות דר' אליעזר ור' יהושע דסברי שבת קובעת בדבר שלא נגמרה מלאכתו היינו לענין איסור בשבת גופה, אך לאסור אף למוצ"ש מודו דאין קובעת, והלל ס"ל דאפילו למוצ"ש אסור וע"ז אמרו לאפוקי מדהלל, אבל בשבת אסור לאוכלן. והחזו"א (מעשרות ד. ה.) הקשה דהלשון "וקדש עליהן היום" משמע דבשבת מיירי, דאילו לענין מוצ"ש הו"ל למימר "ועבר עליהן השבת".
<b>ג.</b> השטמ"ק תירץ עפ"י חילוקו כשיטת רש"י בין יחדו או לא יחדו לשבת, די"ל שר' אליעזר דס"ל שבת קובעת אף כשלא נגמרה מלאכתו היינו ביחדו לשבת, ור' יוחנן מיירי כשלא יחדו, עי' בדבריו.
<b>ד.</b> והנה הקושיא דנימא לאפוקי מדר"א ור' יהושע דלעיל היא אליבא דפי' רש"י והראשונים שפירשו דהך אשכול לא נגמרה מלאכתו דסתם ענבים לדריכה קיימי, אבל עי' בדברינו בגמ' (ד"ה ורמינהי היה אוכל) שהרבה פירשו דהך אשכול כיון שחישב עליו לאוכלו חשיב נגמרה מלאכתו, ולפי"ז ניחא דהיינו כר' יוחנן. ועל דרך זה פירש התוס' רי"ד. [ונראה שלזה גם נתכוין הרש"ש ד"ה היה אוכל באשכול]. וכ"כ חי' הרא"ה, והוסיף דלא קאמר לאפוקי מדר' אליעזר דמתני' [ד'לקצות' היינו לא נגמרה מלאכתן], דהא לא מפורש במשנה דס"ל שבת קובעת, אלא הכי דייקא הגמ' מדבריו.
<h3>דף לה:</h3>
<h4>גמ'</h4>
<b>דתנן המעביר תאנים בחצרו לקצות בניו ובני ביתו אוכלין מהן עראי ופטורים מן המעשר -</b> עי' תוס' בבא מציעא פח: ד"ה מאי לאו.
<b>מקח כדתנן הלוקח תאנים מעם הארץ וכו' ולאפוקי מהא דתנן וכו':</b>
יש לעיין אמאי גבי מקח מייתי תחילה תנא דס"ל כוותיה והדר מייתי לאפוקי מהך תנא, ואילו בשאר מילי קאמר רק לאפוקי מהך תנא. וביארו הראשונים (חי' הרא"ה, בן הרמב"ן, שטמ"ק בשם רבו וכעי"ז בשם הריטב"א, חי' המאירי) דהכא גבי מקח כיון דבעי לאפוקי מחכמים דפליגי אדר' יהודה, והלא ר' יוחנן גופיה ס"ל הלכה כסתם משנה, לכך הוצרך להקדים דאיכא סתם משנה כוותיה. והשטמ"ק הוסיף דהך סתמא עדיפא שאין בה מחלוקת.
והנה הראשונים נקטו בפשיטות ד'הלוקח תאנים' היא משנה, ומהדיר השטמ"ק העיר דהלא באמת ברייתא היא. והגליון אכן הגיה 'כדתניא'. וכן העיר מהרש"א (סוף פירקין) על בעל המאור שגרס "כדתנן הלוקח תאנים", דלא נמצא משנה כזו בסדר המשניות. ועי' יד דוד.
<b>וש"מ רוב עמי הארץ מעשרין הן -</b> עי' פי' רש"י מהיכא משמע. ועי' רש"ש שפירש באופן אחר.
וראה עוד אור שמח (מעשר ב. ב.).
<b>רוב עמי הארץ מעשרין הן:</b>
<b>א.</b> תוס' שבת יג. (ד"ה רבא) הקשו איך אמרינן שרוב ע"ה מעשרין, הא איתא בסוטה מח. שיוחנן כהן גדול גזר על הדמאי לפי ששלח בכל גבול ישראל וראה שלא היו מפרישין אלא תרומה גדולה בלבד, עי' מש"כ לישב. וראה עוד תוס' הרא"ש, ריטב"א, ושפ"א שם.
<b>ב.</b> בגיטין סא. נמי משני אביי דרוב ע"ה מעשרין, אך רבא שם תירץ בענין אחר, ומשמע דלא ס"ל סברת אביי. וביאור מחלוקתם יעוי' מש"כ בשו"ת חתם סופר (ח"ו סי' י"א ד"ה הדמאי).
<b>וש"מ מעשרין דמאי מעמי הארץ אפי' בדבר שלא נגמרה מלאכתו -</b> תוס' בכורות ריש יב. כתבו דלא שייך רוב ע"ה מעשרין אלא אחר מירוח. וצ"ע דהכא אמרינן הכי אף בדבר שלא נגמרה מלאכתו - עי' אור שמח (תרומות ה. ד.), חזו"א (שביעית א. יז.), ומשמר הלוי (עמ' קכ"ו).
<h4>רש"י</h4>
<b>ד"ה אוכל מהן - וכולהו כשלא ראו פני הבית קא מיירו -</b> בחי' מנחת שלמה תמה הרי כשלא נגמרה מלאכתן אפילו ראו פני הבית אין הבית קובע.
<b>ד"ה ומעשרן דמאי - דקסבר האי תנא יש שמעשרין קודם גמר מלאכה וכו' -</b> הרש"ש הקשה הרי אסור לתרום קודם גמר מלאכה ואיך יתכן שהרוב או לכל הפחות מחצה המעשרין יעשו שלא כהוגן, עי' בדבריו. וע"ע אור שמח (תרומות ה. ד.), ומקדש דוד (זרעים נה. ב.).
<h2>פרק חמישי - משילין</h2>
<h4>מתני'</h4>
<b>משילין פירות דרך ארובה ביו"ט -</b> ז"ל הרמב"ם (יו"ט ה. ה.) "מי שהיו לו פירות על גגו וצריך לפנותם למקום אחר, לא יושיטם מגג לגג ואפילו בגגין השוין וכו', אבל משילן אפילו דרך ארובה ממקום למקום באותו הגג". וכתב הב"י (ריש סי' תקכ"א) שלהרמב"ם פירוש אחר במשנה זו, וסתם הב"י ולא פירש דבריו. וכתב הדרישה (סק"א) דלפירוש רש"י והטור כל הסוגיא מיירי שמשילן דרך ארובה שבגג והן נופלין לארץ, ולהרמב"ם משילן דרך ארובה מגג לגג או באותו גג ממקום למקום.
ומאמר מרדכי דחה דבריו, וכתב שאולי כוונת הב"י שהרמב"ם לא הזכיר 'גשמים', ומשמע שמתיר לפנותם מאיזה צורך שיהא. וציין למג"א (סק"א) דמשמע שסובר דלא שרי אלא מפני הגשמים בלבד.
<b>משילין פירות דרך ארובה ביו"ט אבל לא בשבת:</b>
<b>טעם האיסור בשבת:</b>
ברש"י מבואר שבשבת אסרו משום טירחא, וכן פירשו הר"י מלוניל, ספר המכתם, וחי' המאירי. ברם בגמ' לקמן לז. איתא דהאיסור הוא משום טלטול שאסרוהו אטו הוצאה, ומשמע דהכוונה לאיסור מוקצה וכמבואר מפי' רש"י שם. וכן משמע שהבין מהרש"א (ריש פירקין) טעם משנתינו.
וצ"ע דבגמ' לקמן לו. מוכח דבפירות הראויין איירי [עי"ש רש"י ד"ה ואיידי]. וכן דקדק השטמ"ק מדברי רש"י כאן שפירש ד'משילין פירות' היינו חיטין ושעורין, דהא אין לפרש 'פירות' כפשוטו כגון תאנים וענבים ששטחן לגרוגרות וצימוקין, דהא מסרחי ולא חזו והוו מוקצה ולא שרי לטלטלן משום פסידא. [אמנם הרע"ב פירש "פירות או תבואה", אך כתב מלאכת שלמה דצ"ל פירות דומיא דתבואה שאינם מוקצין. וכן איתא בחי' המאירי].
ובחי' ר"ד הכהן פירש טעם האיסור בשבת, לפי שהצלה אסורה בשבת אפילו בדבר המותר גזירה שמא יביא כלי דרך רה"ר כדאיתא בשבת קיז:, ולפירושו ניחא לשון הגמ' לקמן לז. דהוי טלטול שהוא משום הוצאה.
וראה עוד בדברינו לקמן לז. ד"ה אטו טלטול.
<b>ומכסים פירות בכלים מפני הדלף:</b>
<b>ביו"ט דוקא או גם בשבת:</b>
רש"י כתב דמכסין את הפירות "ולא אמרינן טורח שלא לצורך <b>יו"ט</b> הוא", ודקדק הרא"ש מדבריו דמשמע שגם היתר זה הוא ביו"ט בלבד ולא בשבת דומיא ד'משילין' דרישא. וכן משמע דעת הר"י מלוניל הר"ן והרע"ב שנקטו כלשון רש"י. [מיהו יעוי' פני יהושע שפקפק על דקדוק הרא"ש מלשון רש"י]. אך הרא"ש כתב דיותר נראה כדעת ר"י דאף בשבת שרי, ותיבת 'בשבת' דקתני בסוף המשנה קאי נמי אהא. וכן מוכח מדברי תוס' לקמן לו. (ד"ה בדטיבלא), ודוק בלשונם. וכן דעת המאירי.
וכתב הים של שלמה (סי' א') שכדעת רש"י נראה עיקר, דאי כפירוש הר"י הוה למשנה להזכיר על "מכסין פירות" דבשבת שרי, ולכתוב "וכן כדי יין וכדי שמן" דהני נמי בשבת איירי.
והמפרשים (קרבן נתנאל אות ב', תוס' רעק"א, הגהות מים חיים להפר"ח) תמהו על שיטת רש"י, איך אפשר לומר שבשבת לא התירו לכסות הפירות, דהלא בפירות הראויין איירי לדעת ר' יצחק בגמ', [ואף עולא לא פליג אלא מוסיף אפילו אוירא דלבני], ובברייתא שרי לפרוס מחצלת אף על גבי לבנים אי חזו למזגא עלייהו, וכן גבי ביצה שנולדה בשבת שנינו (לעיל ג:) דכופה עליה כלי משום הפסד ממון.
ובהגהות תפארת ירושלים במשניות כתב בשם יגל יעקב לחלק בין כיסוי לפריסה, דפריסה שהיא דרך עראי מלמעלה שרי, אך כיסוי מכל הצדדים יש בו טירחא יתירה ואסור. מיהו אכתי קשיא מביצה שנולדה, וצ"ל דהתם נמי כפיית כלי בעלמא אין בזה טירחא ככיסוי בכלים הרבה כדהכא.
והיד דוד כתב שביו"ט דוקא חששו אף להפסד מועט, אבל בשבת חששו רק להפסד מרובה, וגבי דבורים הפסד מרובה הוא. וגם לפירושו אכתי תיקשי מכיסוי ביצה שנולדה דהפסד מועט הוא.
להלכה - הטור (שלח. ז., תקכא. ב.) הביא שתי השיטות, והשו"ע (שלח. ז.) פסק להתיר אפילו בשבת, והקרבן נתנאל מסיק כוותיה, אך המג"א נקט כמהרש"ל ביש"ש, ועי' משנה ברורה (סקכ"ו). וע"ע שמחת יו"ט.
<b>וכן כדי יין וכדי שמן -</b> כתב תפארת ישראל (יכין אות ו') דלא זו אף זו קתני, לא זו פירות שירקבו אם יתלחלחו, אלא אפילו יין שאינו מפסיד כ"כ בעירוב טיפות מטר אלא שנחלש, ולא זו יין אלא אף שמן שא"א שיתערב עם מים, ועל ידי סינון אפשר להפרידם. [בגמ' לקמן לו. איכא מ"ד דמוקי כדי יין ושמן בדטיבלא, ולדבריו ניחא טפי החידוש דסיפא].
<h4>גמ'</h4>
<b>אתמר ר"י ור"נ חד תני משילין וחד תני משחילין -</b> בריש מסכת עבודה זרה איתא כה"ג דחד תני 'אידיהן' וחד תני 'עידיהן', ויש לעיין אמאי לא מפרש הכא מאי טעמא לא אמר חד כחבירו כדמפרש התם - עי' תוס' שם (ד"ה מ"ט), ובסוגיין בחי' בן הרמב"ן, ר"ד הכהן, ושטמ"ק.
<b>מאן דתני משילין לא משתבש דכתיב כי ישל זיתך -</b> לכאורה מצי לאתויי קרא ד"של נעלך" דקדים טפי - עי' ראש יוסף, וחי' מנחת שלמה.
<b>תנן משילין פירות דרך ארובה ביו"ט, עד כמה וכו' כאותה ששנינו מפנין ארבע וחמש קופות וכו':</b>
<b>האם סוגיין תליא בפלוגתת שמואל ורב חסדא בשבת:</b>
סוגיין סברה דשרי לפנות רק ד' וה' קופות, אולם בסוגיא דשבת קכו: נחלקו בהא רב חסדא ושמואל, וס"ל לשמואל דארבע וחמש כדאמרי אינשי, ואי בעי אפילו טובא מפנין. וכתבו הרשב"א, חי' הרא"ה, ור"ד הכהן דסוגיין כרב חסדא אתיא ודלא כשמואל.
ברם הראשונים בשבת הביאו דיש לשאלתות דרב אחא משבחא גירסא אחרת בדברי שמואל שם, ולפי"ז שמואל נמי שרי ה' קופות ותו לא. והמגיד משנה והשלטי גבורים כתבו דכן גם גירסת הרמב"ם (שבת כו. כט.). והרמב"ן בשבת כתב דגירסא זו מיושרת בעיניו. וראה תוס' הרא"ש שם שגם נקט דשמואל לא פליג במנין הקופות, אך מקיים הגירסא דהתם. עכ"פ לחבל ראשונים אלו סוגיין ככו"ע אזלה. [עי' הרחבה בענין זה בספרנו 'איזהו מקומן' עמ"ס שבת לדף קכו:].
והנה לקמן ריש לו. חוקרת הגמ' בדברי שמואל שפירש "לא יגמור את האוצר כולו", ויעוי' בסוגיא דשבת דכן פירש שם שמואל לשיטתו, אבל רב חסדא פירש "שלא יתחיל באוצר תחילה", וא"כ הניחא אי סוגיין ככו"ע אזלה, אבל אי הכא אתיא אליבא דרב חסדא צ"ע דלקמן נקטה הגמ' בפשיטות אליבא דשמואל. וראה מש"כ בזה חי' הרא"ה (ריש לו.), רשב"א שם [ובהערת המהדיר 12], חי' בן הרמב"ן, חי' ר"ד הכהן, שטמ"ק, פני יהושע, ושפ"א.
<b>מפנין ד' וה' קופות של תבן ושל תבואה מפני האורחים ומפני ביטול בית המדרש:</b>
הרי"ף בשבת (ריש מפנין) וכן הרמב"ם (שבת כו. כט.) כתבו דלאו דוקא מפני אורחים וביטול ביהמ"ד, אלא לכל צורך מצוה. וכן פסקו הטור והשו"ע (שלג. א.).
וגדר 'אורחים' - כתב הרמ"א שם דהיינו מי שלא נמצא בביתו, אבל אם נמצא בביתו וזימנו רק לסעודה, לא מיקרי 'אורח' והוי סעודת הרשות ולא סעודת מצוה. ועי' משנה ברורה שם (סק"ט).
וכתב הריטב"א (שבת קכו:) דמשמע דשרי לפנות בשבת אפילו באו האורחים והתלמידים מערב שבת וכבר אז אפשר היה לפנות.
<b>א"נ התם ה"ט דד' וה' קופות שרי משום שבת דחמירא ולא אתי לזלזולי ביה אבל יו"ט דקיל ואתי לזלזולי ביה כלל כלל לא:</b>
<b>צ"ע מהיכי תיתי לומר דמשום דיו"ט קיל החמירו בו, הלא במתני' אמרינן שהתירו להשיל פירות ביו"ט ולא בשבת:</b>
<b>א.</b> תירץ הרשב"א דכשדנים בעיקר המלאכה אם יש לאוסרה ודאי יש להתיר טפי ביו"ט דמצינו שהותרו בו מלאכות אוכל נפש, אך כשדנים בדבר שהותר מקצתו כדהכא, יותר יש להחמיר ביו"ט דיש לחוש שמא יבואו להקל בו טפי. ועי' בשטמ"ק בשם מורו שהקשה עליו מהגמ' לקמן. ועי' הגהות גנזי יוסף.
<b>ב.</b> השטמ"ק פירש בשם מורו שבאיסורי דרבנן שאינם משום גזירה אטו דאורייתא, אלא כגון מוקצה או טירחא, בהא החמירו טפי ביו"ט דקיל ואתי לזלזולי ביה, אבל איסורין שעניינם גזירה שלא יעבור איסור תורה, בהא ודאי יש לחוש יותר לאיסור שבת דסקילה מאיסור יו"ט שהוא לאו בעלמא. וכתב המהדיר דלפי"ז הא דמחמירין במתני' דמשילין פירות בשבת טפי מביו"ט, על כרחך דמפרש טעם האיסור בשבת משום גזירה, וכמש"כ בחי' ר"ד הכהן דטעם משנתינו דגזרו בהצלת פירות שמא יביא כלי דרך רה"ר, ודלא כרש"י שפירש שהוא משום טירחא.
<b>ג.</b> השטמ"ק בשם הריטב"א כתב להגיה "א"נ התם הוא משום דשבת חמירא אבל יו"ט דקיל אפילו טובא נמי", כלומר דסברא זו אמרינן להקל ביו"ט מטפי משבת. [ולא גרס "אי נמי לאידך גיסא התם ה"ט דליכא הפסד ממון" וכו', דלא יתכן שהפסד ממון יהא סברא להקל טפי מביטול בית המדרש והכנסת אורחים. וראה מש"כ בזה בסמוך].
<b>ד.</b> מהרש"א כתב דמשילין פירות דמתני' אסרו טפי בשבת מביו"ט, לפי דטעם האיסור משום טלטול שלא לצורך, ואיסורו משום הוצאה כדאיתא לקמן לז., והוצאה גופה אסורה רק בשבת ומותרת ביו"ט, עי' מה שכתב בביאור הגמ' כאן.
והנה משמע מדברי מהרש"א דטעם משנתינו משום טלטול מוקצה כמשמעות לשון הגמ' לקמן, אך צ"ע דבסוגיא לו. מבואר דמתני' איירי בפירות הראויין [עי"ש רש"י ד"ה ואיידי], ורש"י אכן נקט טעם איסור הטלטול משום טירחא, ובחי' ר"ד הכהן הנ"ל נקט משום גזירה שמא יביא כלי דרך רה"ר.
ועוד בישוב הקושיא - יעוי' פני יהושע, חי' חת"ס, מרכבת המשנה (יו"ט ה. ה.). וראה עוד בדברינו לעיל ב: ד"ה מאי שנא בשבת, אות א'.
<b>אבל יו"ט דקיל ואתי לזלזולי ביה כלל כלל לא -</b> בחי' הרא"ה ור"ד הכהן ביארו "כלומר אי אתית למיגמר מהתם אימא הכי", ר"ל דאליבא דאמת אין לומר "כלל כלל לא" שהרי בהדיא אמרה המשנה "משילין פירות". ואכן המאירי כתב דלא גרסינן תיבות אלו, ובהגהות וציונים (עוז והדר) ציינו שבכת"י ליתא אלו התיבות. ועי' פני יהושע, חי' הצל"ח, שמחת יו"ט, ונהר שלום (סי' תקכ"א).
<b>אי נמי לאידך גיסא התם ה"ט דליכא הפסד ממון אבל הכא דאיכא הפסד ממון אפילו טובא נמי:</b>
<b>א]</b> הראשונים תמהו על סברא זו, דאיך יתכן שהפסד ממון יהא חמור מביטול בית המדרש, ואדרבה הלא התם בשבת התירו לפנות משום ביטול בית המדרש, והכא משום הפסד ממון התירו להשיל הפירות רק ביו"ט ולא בשבת.
ואכן הביא השטמ"ק בשם הריטב"א שהגיה ולא גרס לשון זו בגמ'. מיהו יעוי' מש"כ חי' הרא"ה ובן הרמב"ן ור"ד הכהן בישוב גירסא זו. וע"ע מש"כ הרש"ש.
<b>ב]</b> מבואר הכא שהתירו לפנות ביו"ט משום הפסד ממון, ואילו לעיל כב. אסרו כיבוי ביו"ט משום הפסד ממון אף דהוי איסור דרבנן דחשיב מלאכה שא"צ לגופה - עי' שו"ת חת"ס (או"ח סי' קמ"ה) שכתב דבכיבוי שהוא כעין דאורייתא החמירו טפי. וראה עוד בדברינו לעיל כב. ד"ה איתיביה אין מכבין.
<h4>רש"י</h4>
<b>ד"ה משילין - מי שיש לו חטין ושעורין שטוחין על גגו וכו' והן נופלין לארץ דליכא טרחא יתירא -</b> בהא דנקט רש"י 'חטין ושעורין' דוקא, וכן בהא דנקט טעמא דמתני' משום איסור טירחא - עי' בדברינו במתני' ד"ה משילין פירות.
<b>ד"ה ומכסין את הפירות - ולא אמרינן טורח שלא לצורך יו"ט הוא -</b> עי' בדברינו במתני' ד"ה ומכסים פירות.
<b>ד"ה שנשרו - נפלו במים -</b> עי' תוס' ד"ה מי שנשרו, ובדברינו שם.
<h4>תוס'</h4>
<b>ד"ה השחור - פ"ה שחור תער שאין בית יד שלו מחובר ופורקין אותו לפעמים וכו' -</b> כ"כ גם תוס' הרא"ש והרשב"א בשם רש"י, ואין זה מפורש ברש"י, אלא מתוך שנקט דהוא תער יחידי, על כרחך שמתפרק הימנו בית יד שלו.
וכן נקט חי' המאירי ד'השחור' היינו תער, ופירש דדוקא לתער קרי 'שחור' לפי שמשיר את השיער השרה גמורה מהשורש.
<b>וקשה דבית יד למאי חזי לעצמו -</b> מגיני שלמה תירץ דרש"י באומרו שראויין כל אחד למלאכה בפני עצמו לא נתכוין לבית יד דהתער, אלא לשני חלקי הזוג ולתער גופיה. וכ"כ השמחת יו"ט.
ויתכן עוד לפרש דרש"י ס"ל דאף שנחלקו הדיוט יכול להחזירן, וכה"ג איתא בשבת נח: דטמאין אף דלא חזו בפני עצמן [עי' כלים ריש פכ"ו]. ועי' משנה אחרונה ריש פי"ג דכלים.
<b>ד"ה מי שנשרו - כאן משמע שהוא לשון נשירה וכו' ולא כמו שפירש"י בפרק חבית לשון שרייה -</b> ברש"י לעיל ט. (ד"ה שוטחן) משמע נמי שהוא לשון שרייה, אך רש"י בשבת קמו: פירש כדהכא לשון נשירה, והגרי"פ במסהש"ס שבת סה. העיר בזה.
ועל הדרך שיישבו תוס' פירש"י דלכך קאמרה סוגיין שתי לשונות, כ"כ גם הרשב"א.
<h3>דף לו.</h3>
<h4>גמ'</h4>
<b>ואמר שמואל מאי אבל לא את האוצר אבל לא יגמור את האוצר כולו דלמא אתי לאשוויי גומות:</b>
<b>צ"ע הלא קי"ל בדבר שאין מתכוין כר' שמעון דשרי:</b>
בעל המאור (שבת קכד:) סייע מהא לשיטתו שכיבוד הבית במכבדות של תמרה הוי פסיק רישיה דאשוויי גומות דמודה ר' שמעון לאסור. וכתב האגלי טל (חורש סקט"ו) דצ"ל שגורס "<b>משום</b> דאתי לאשוויי גומות" ולא גרס 'דילמא'. והגהות הב"ח (שבת קכז.) ציין דיש ספרים דלא גרסי כלל הך טעמא. וכן משמע מדברי רש"י כאן שהוצרך לפרש "דילמא הוי בה גומא ומשוה לה", משמע שלא היה לפניו בגירסת הגמ'. ושיטה להר"ן (שבת שם) הביא יש מפרשים דהטעם שלא יגמור את האוצר מפני שנראה טפי כעובדין דחול, וגם מפירושו מבואר שלא גרס "דלמא אתי לאשוויי גומות".
ברם שאר הראשונים גרסי הך טעמא, ופירשו דאמנם לא הוי פסיק רישיה דאשוויי גומות, אך חיישינן שמא ישכח ויבא להשוות גומות בידים במתכוין - כן פירשו בסוגיין תוס' ר"פ, רשב"א, חי' הרא"ה, והשטמ"ק, וכן פירשו הרמב"ן שבת קכד:, והריטב"א, חי' הר"ן, והמאירי שם קכז.
<b>תיקו:</b>
<b>לענין הלכה בבעיות הסוגיא:</b>
<b>א.</b> הרא"ש (סי' א') והרשב"א נקטו להלכה דבכל הבעיות ילפינן יו"ט ושבת מהדדי, דהרי בבעיא קמייתא לענין עד כמה מטלטלין חזינן דר' זירא ור' אסי ור' יוחנן סברי להשוות יו"ט לשבת, הלכך נקטינן מאי דפשיטא להו ושבקינן ספיקא דסוגיית הגמ'. ובעל המאור אמנם נקט הכי רק על בעיא קמייתא, אך כתב הר"ן דמשמעות דבריו דיש למילף הכי לכל הבעיות להשוות יו"ט ושבת.
<b>ב.</b> הראב"ד בהשגותיו על בעה"מ נקט אמנם דבבעיא קמייתא אזלינן בתר פשיטותא דאמוראי, אך בשאר הבעיות אפשר דלא ילפינן מהדדי, משום דספיקא דרבנן נינהו והיכא דאיתמר איתמר.
<b>ג.</b> הרי"ף השמיט כל הנך בעיות, וכן הרמב"ם (יו"ט ה. ה.) פסק בכל הבעיות לקולא. וכתב הר"ן דסברי דלפי שאיסורא דרבנן הוא אזלינן בספיקא לקולא. וביאר הים של שלמה (סי' כ"ג) דמאחר שחתם רב אשי בתיקו נגד אמוראי דלעיל, עומד הדבר בספק עד יבא מורה צדק, וספיקא דרבנן לקולא. וראה קרבן נתנאל (אות ג') שתמה דהיש"ש סותר דבריו בפ"ק סי' מ"ג, ועי' שכתב לבאר באופן אחר טעם השמטת הרי"ף. וראה עוד ב"י (סי' תקכ"א). ומש"כ בהערת המהדיר לרשב"א (13) בשם הגריש"א.
ולהלכה - יעוי' במשנה ברורה (סק"ב), ושער הציון (אות ג').
<b>דאמר ר' יצחק אין כלי ניטל אלא לדבר הניטל בשבת:</b>
<b>א] בגדר האיסור, ולענין הלכה:</b>
האם גדר איסור "אין כלי ניטל" פירושו דנחשב כ'מוקצה' לגבי דבר שאינו ניטל, או שהוא מגזירת כלים דטלטול כלי שלא לצורך, או שאינו אלא דין הרחקה בעלמא - עי' בדברינו לקמן ד"ה במאי אוקימתא.
ולענין הלכה בדינא דר' יצחק - עי' בדברינו הנ"ל דתליא אי ר' יצחק אית ליה כר' שמעון דלית ליה מוקצה. וראה עוד בספרינו 'איזהו מקומן' עמ"ס שבת לדף מב: ד"ה אמר רב חסדא.
<b>ב] האם גם באוכלין גזרו:</b>
כתבו ספר השלמה וספר המאורות (שבת מג.) דדוקא בכלים אמר ר' יצחק, אבל אוכלין ניטלין אפילו לדבר שאינו ניטל, דהא תנן (שבת קנו:) מחתכין את הדלועין לפני הבהמה ואת הנבלה לפני הכלבים. אך דוקא בבעלי חיים שמזונותן עליך, וטעמא דמילתא שאם תאסור לטלטל אוכלין לצורכן ימותו ברעב ובצמא, והתורה אמרה "למען ינוח שורך וחמורך כמוך".
ברם הרשב"א בסוגיין הקשה איך מותר ליתן אוכל לפני בהמה, ותירץ דבהמה חשיבא דבר הניטל [עי' בסמוך אות ג'], ומוכח דס"ל שגם אוכלין אין ניטלין לצורך דבר שאינו ניטל. אמנם חי' הרא"ה ור"ד הכהן תירצו דבאוכלין לא אסר ר' יצחק ליטלן לצורך דבר שאינו ניטל. וראה עוד אור זרוע (הל' ע"ש אות ל"ז).
<b>ג] האם בהמה חשיבא 'דבר הניטל':</b>
תוס' שבת נג. (ד"ה מהו) הוכיחו מהסוגיא שם שבהמה חשיבא כדבר הניטל, וביארו דהיינו טעמא כיון שיכול למושכה ולהוליכה בכל מקום. [וכ"כ הרשב"א בסוגיין, והריטב"א שבת מג:]. וצ"ע דבתוס' שבת מג: (ד"ה ופורסין) אין משמע כן, וכן נראה שהעיר שם גליון הש"ס. ועי' מהרש"א שבת נג. על תוס' הנ"ל שכתב לחלק בין בעלי החיים.
מיהו הריטב"א שבת נג: כתב [בפי' קמא] דסוגיא דהתם פליגא על סברת ר' יצחק וסברה דכלי ניטל אף לדבר שאינו ניטל.
<b>ד] גדר 'לצורך דבר שאינו ניטל':</b>
בפסחים ו. אמרינן דהמוצא חמץ ביו"ט שא"א לבערו כופה עליו כלי, והקשו תוס' (ד"ה כופה) דהלא איכא מ"ד שאין כלי ניטל אלא לדבר הניטל, ותירצו כגון שצריך למקומו, א"נ דהתירו בחמץ שמא יבא לאוכלו. והעיר הקובץ שיעורים שם (אות כ"ד) הלא עושה כן לצורך האדם שלא יבא לאוכלו, ואמאי חשבי ליה תוס' לצורך דבר שאינו ניטל, וקושיתו תמוהה הלא בסוגיין ובסוגיא דשבת מג. חשבינן 'לצורך דבר שאינו ניטל' כגון ניצוצות שלא יבעירו הבית, או דלף שלא יטנף הבית, ואף דתכלית הפעולה לצורך האדם מ"מ אנו דנים במה בפועל הוא מתעסק, והרי הוא נוטל כלי לדבר שאינו ניטל. ועי' בזה בספר משנת השבת (עמ' לז-לח).
ובתירוץ תוס' השני חזינן חומרא דחמץ, שהתירו איסור דרבנן ודאי משום חשש רחוק שמא יבא לאכול החמץ, ואילו מחשש שמא ישרף הבית משום הניצוצות, או נזק דקורה שנשברה, לא התירו אלא רק כגון שצריך למקומו.
<b>כדי יין וכדי שמן אצטריכא ליה סד"א להפסד מרובה חששו להפסד מועט לא חששו קמ"ל:</b>
<b>סתירת סוגיות האם חששו להפסד מועט:</b>
בסוגיין מבואר דאף להפסד מועט חששו, והקשו הראשונים דבשבת קנד: איתא "היתה בהמתו טעונה טבל ועששיות מתיר את החבלים והשקין נופלין ואע"פ שמשתברין", ומוקמינן ב'כולסא' דהיינו חתיכות זכוכית שעומדין בלאו הכי ליחתך לחתיכות קטנות, ואמרינן "ומאי אע"פ שמשתברין, מהו דתימא להפסד מועט נמי חששו קמ"ל", הרי שמסקינן דלהפסד מועט לא חוששין.
<b>א.</b> הרשב"א תירץ דגבי יו"ט שאני, דכיון דליכא אלא טורח מועט, אפילו להפסד מועט חששו והתירו. וראה הערת המהדיר שם (22). וכעי"ז תירצו חי' הרא"ה ור"ד הכהן.
<b>ב.</b> השטמ"ק תירץ בשם מורו דהפסד דהכא הוי טפי מהפסד דהתם, וקרי ליה הכא 'הפסד מועט' ביחס להפסד הפירות, אבל הפסד דהתם הוי מועט ממש. והמהדיר ציין שכן תירץ המאירי בשבת שם דפסידא דהתם אינה חשובה לכלום. וכפי הנראה זו גם כוונת הרמב"ן במלחמות שם.
<b>ג.</b> באופן נוסף תירץ השטמ"ק בשם תוס', דהכא מיירי לענין ביטול כלי מהיכנו ולכך חששו להפסד מועט, אבל התם מיירי לטלטל כלי שאינו ניטל ומשום כך לא חששו להפסד מועט. [המהדיר העיר דסוגיין לא מיירי כלל לענין ביטול כלי מהיכנו, עי' בדבריו]. וראה עוד מרומי שדה כאן.
<b>תנן נותנין כלי תחת הדלף בשבת, בדלף הראוי:</b>
<b>הערות:</b>
<b>א]</b> הרשב"א דן מאי ס"ד לאוקומה בדלף שאינו ראוי, הלא לכו"ע יהא אסור ליתן כלי תחתיו דהא מבטל כלי מהיכנו כסברת רב יוסף בשבת מג., עי' שדן דס"ד להתיר משום גרף של רעי, [ועי' תוס' לקמן ע"ב ד"ה שופך]. ומסיק דהוה מצי למימר 'ולטעמיך', ובכמה מקומות מצי לאקשויי הכי ולא מקשה. וראה בשטמ"ק שפירש באופן אחר בשם מורו.
וע"ע כס"מ (שבת כה. כד.), וב"י (שלח. ח.), מג"א שם (סקי"ב), ומרומי שדה כאן.
<b>ב]</b> לכאורה אפילו הוי דלף הראוי ליהוי מוקצה משום דנולד בשבת - יעוי' עירובין (ריש מו.) דמסקינן מים בעבים מינד ניידי ולא בליעי, וכ"כ המשנה ברורה (שלח. ח.) דאין על המטר היורד בשבת שֵם מוקצה או נולד. [ועי"ש בהערת מהדו' 'דרשו' דלענין שלג נחלקו פוסקי זמנינו].
<b>ג]</b> בסוגיא דשבת מג: משני על קושיא דהכא וקושיות נוספות, דמיירי בצריך למקומו של הכלי. וכתב התוס' רי"ד כאן דהכא קיצר בדבריו, ודרך התלמוד לקצר במקום אחד ולהאריך במקום אחר.
ובעיקר התירוץ 'בצריך למקומו' - פירש רש"י בשבת שם דמתוך שיכול ליטלו לצורך מקומו מוליכו למקום שירצה, וראה תוס' לעיל ג: (ד"ה אבל כופה), ובדברינו שם.
<b>ד]</b> לענין הלכה - הרמב"ם (שבת כה. כד.) פסק שמותר ליתן כלי תחת הדלף והוא שיהא הדלף ראוי לרחיצה. והקשה הטור (שלח. ח.) דבסוגיין אוקימנא הכי אליבא דר' יצחק דס"ל אין כלי ניטל לצורך דבר הניטל ואין הלכה כמותו וא"כ שרי אף אם אין הדלף ראוי. וכתב הכס"מ כן הב"י דטעמיה דהרמב"ם מסוגיא דשבת מג. דגם אליבא דרב יוסף דהלכה כוותיה אוקמינן בדלף הראוי דאל"כ הוה מבטל כלי מהיכנו. וראה עוד בב"ח שם, ובט"ז (סק"ד) שהאריכו בביאור שיטת הרמב"ם והטור, וע"ע חסדי דוד (תוספתא שבת פ"ד ה"ז ד"ה נותן אדם).
ולהלכה - כתב הביאור הלכה (שם ד"ה אסור) שהשו"ע פסק כהרמב"ם, אבל החיי אדם כתב שבמקום צורך גדול יש לסמוך על הטור להקל. ועוד כתב הביאוה"ל דמה שנוהגים בבוקר ליטול ידים לתוך כלי, וכן ליטול מים אחרונים לתוך כלי אף שאינם ראויין לתשמיש, על כרחך משום דסבירא לן כהטור, א"נ דאיסור מחמת רוח רעה לא מיקרי אינו ראוי.
<b>ת"ש פורסין מחצלת ע"ג לבנים וכו' ת"ש פורסין מחצלת ע"ג אבנים וכו' ת"ש פורסין מחצלת על גבי כוורת דבורים וכו':</b>
<b>א]</b> צ"ע אמאי לא משני בסוגיין ובסוגיא שבת מג. דמיירי בצריך למקומו [כסברא המוזכרת בשבת שם], ולא איצטריך לכל התירוצים ולכל דוחק הסוגיא לקמן גבי כוורת דבורים. ותירץ הרמב"ן (שבת מג: ד"ה אי ר"י) וז"ל "דהתם כיון דצריך לטלטל ואינו עושה מעשה בהנחתם תחת הקורה וכיו"ב מותר, אבל בפורש הטלטול לחוד והפרישה לחוד ואין זאת מתרת זאת". ונראה פירושו דנוטל כלי כשצריך למקומו והניחו כגון על הביצה שנולדה בשבת עביד מעשה הנחה בעלמא, דכך לי הניח במקום אחר או מעל המוקצה, משא"כ פורס מחצלת הלא יכול הוא להשליכה בעלמא, וכיון שמניחה בצורת פריסה על המוקצה, מתפרש הדבר כמעשה פריסה ולא כהנחה בעלמא.
<b>ב]</b> הפמ"ג (בא"א שח. ח.) העיר לשיטת הפוסקים שהובאה ברמ"א (שח. ג.) דנגיעה במוקצה אסורה לצורך המוקצה [עי"ש משנ"ב סקי"ז], תיקשי נמי לדידן דלית לן דרב יצחק איך שרי לפרוס מחצלות על דברים המוקצין, וכתב דעל כרחך צ"ל כגון שאינן נוגעות במוקצה אלא מונחות מלמעלה ע"ג דבר אחר.
<b>לא נצרכא אלא לאותן שתי חלות -</b> הראשונים (שבת מג.) הקשו הרי אסור לרדות חלות אלו מהכוורת [לדעת ר"א בשבת צה. מדאורייתא, ולדעת רבנן משום שבות]. ותירצו תוס' שם (ד"ה דחשיב), תוס' הרא"ש, רשב"א, וחי' הר"ן דמיירי בחלות רדויות ומונחות בכוורת, א"נ איירי בדבש הצף ע"ג החלות. והריטב"א שם ושיטה להר"ן בשם הרא"ה תירצו שר' יצחק סבר דרבנן שרו רדיית החלות לכתחילה ואפילו משום שבות ליתא. [ויש לעיין שבחי' הרא"ה כאן תירץ דמיירי בדבש הצף, ומשמע דאל"כ הוו אסרי רבנן].
<b>אותן שתי חלות מוקצות הן -</b> הקשה הרש"ש הלא מוכנות הן לדבורים, ומסקינן (לעיל ו:) דמוכן לכלבים הוי מוכן לאדם, ועוד וכי מאכל בהמה כגון תבן מוקצה הוא להסתפק הימנו. ותירץ דשאני הנך חלות שהוא מקצה אותן שיהו מונחות במקומן דוקא לאכילת הדבורים ולא יטלטלום משם. [לכאורה אין כוונתו דהוו מוקצה מחמת חסרון כיס, דא"כ מודה בהא ר' שמעון ומאי מקשה לקמן. ועי' תוס' ישנים שבת מג: אות א', וע"ע בדברינו בסמוך]. וראה הגהות בית מאיר (שבת מג:) שכתב גם לחלק בין מוכן לכלבים מאליו למוקצה בידים לדבורים דהכא.
<b>במאי אוקימתא כרבי יהודה דאית ליה מוקצה וכו':</b>
<b>האם ר' יצחק דסוגיין ור' שמעון דל"ל מוקצה סברי אהדדי:</b>
<b>א.</b> פירש רש"י מדמהדר אשנויי דחיקי ולא תירץ בפשיטות הא מני ר' שמעון דלית ליה מוקצה, על כרחך ס"ל לר' יצחק כר' יהודה. ומבואר מדברי רש"י דר' יצחק דס"ל אין כלי ניטל אלא לדבר הניטל על כרחך לא ס"ל כר' שמעון במוקצה.
וכן נקט בעל המאור (שבת מג: קנד:) דר' שמעון דמיקל במוקצה מיקל גם לטלטל כלי עבור דבר שאינו ניטל, וכתב שכן שיטת רש"י. וגליון הש"ס (שבת מג:) ביאר שכוונתו לרש"י בסוגיין.
<b>ב.</b> אולם הרמב"ן ורשב"א (שבת שם) עמדו בזה אמאי לא אוקמה לפי האמת כר' שמעון דלית ליה מוקצה, ותירצו דמהדר לאוקמה ככו"ע להגדיל תורה ולהאדיר. וכעי"ז איתא בחי' בן הרמב"ן, חי' המאירי, ושטמ"ק כאן. ומבואר מדבריהם דר' שמעון מצי סבר כר' יצחק דאין כלי ניטל אלא לדבר הניטל. וכתב הרשב"א שכן דעת רבו רבינו יונה, ועי' גליון הש"ס שם שכן דייקא נמי מפי' רש"י בשבת שם, וא"כ הוא דלא כפירושו הכא. וכן דייקא נמי דעת תוס' ישנים שם (אות א') שהוצרכו לאוקמה דאיכא חלות הרבה בכוורת, דאל"כ הוי חסרון כיס דמודה בהא ר' שמעון. [ובעיקר דבריהם יעוי' אור שמח (מילה ב. ו.) שהוכיח דרב אשי אליבא דר' יצחק ס"ל דר' שמעון שרי אפילו מוקצה מחמת חסרון כיס].
<b>ג.</b> ביאור מחלוקת זו - הנה בעל המאור הנ"ל הגדיר דינא דאין כלי ניטל וכו' "דכמוקצה הוא לדבר שאינו ניטל", ולפי"ז נראה דלשיטתו אזיל דכיון שנתחדש דאף שכלי היתר הוא מ"מ כלפי דבר שאינו ניטל גזרו עליו 'מוקצה', פשיטא דר' שמעון דלית ליה מוקצה פליג אף בהא, אבל שאר הראשונים נקטו דלא גזרו על הכלי מוקצה, אלא שעשו הרחקה מדבר מוקצה ואסרו לטלטל כלי עבורו, הלכך גם ר' שמעון מודה לתקנה זו במוקצה דיליה.
ומדברי האו"ז (הל' ע"ש סי' ל"ז) מבואר שגדר דינא דאין כלי ניטל וכו' הוא משום גזירת כלים דמטלטל כלי שלא לצורך שבת, וז"ל "טעמא דאין כלי ניטל לצורך דבר שאינו ניטל מפני דהוה טלטול שלא לצורך שבת, שעיקרו של טלטול לצורך אותו דבר והוא עצמו אינו ניטל, ולא דמי לצורך מקומו שמותר להשתמש במקומו, ולא דמי נמי לטלטל מחמה לצל או מפני שלא יגנבו, דהתם הוי הטלטול להציל הכלי גופיה משכחת ביה צורך שבת שהרי נוטל כליו בשבת".
<h4>רש"י</h4>
<b>ד"ה שלא יגמור - אם לא היו שם אלא ד' או ה' קופות וכו' לא התירו לפנותן כולן וכו' -</b> עי' תמיהת היד דוד על דברי רש"י.
<b>ד"ה ואיידי דתנא רישא - פירות הראוין דעל כרחך בדחזי לטלטול אצטריך למנקט שהרי מטלטל הן עצמן ומשילן -</b> עי' בדברינו במתני' ריש פירקין ד"ה משילין פירות.
<b>ד"ה על גבי אבנים - וכשהן מתלחלחין צריך לחזור ולנגבן שאינן מקבלות את הטיט והבנין שוהה ליבש -</b> לעיל (ד"ה ואפילו) פירש רש"י גבי 'לבנים' דמתיירא שלא ימוחו. ואפשר דאבנים קשים טפי מלבנים לכך הכא גבי אבנים הוצרך לסברא אחרת. מיהו רש"י בשבת מג. הזכיר גבי אבנים שתי הסברות.
<b>ד"ה מקורזלות - אגוד"ש -</b> רש"י שבת מג. פירש שראשן חד. ושם פא. פירש"י 'ביקועות', ועי"ש הגהת הגליון בשם מהרש"ל. ור"ת בתוס' סוכה ריש לו: פירש אבנים רכות. והר"י מלוניל שבת פא. פירש עגולות או חלקות.
<h4>תוס'</h4>
<b>ד"ה בדטיבלא - וי"ל דעולא יאמר לך דמ"מ חשיב ליה כדבר שאינו ניטל כיון דבשבת מיהא לא חזי כל כמה דלא תקנו דאסור לפנותו בשבת וכו' -</b> כדברי תוס' כתבו שאר הראשונים. ועי' פני יהושע וחי' חת"ס בביאור תירוץ זה.
והנה מדברי תוס' מוכח דהא דקתני במתני' היתר כיסוי פירות וכדי יין ושמן איירי אף בשבת, ונחלקו בזה הראשונים - עי' בדברינו במתני' ריש פירקין ד"ה ומכסים פירות.
<b>ד"ה במאי אוקימתא - פרש"י דלא אשכחנא דמוקי לה כר"י בהדיא אלא מדדחיק נפשיה כי פריך והא מוקצות נינהו ולא קאמר ר"ש היא -</b> רש"י גופיה פירש דדייקא דאתיא כר' יהודה כבר מקושיא קמייתא מפורסין מחצלות ע"ג כוורת דלא מתרצינן הא מני ר' שמעון היא, ועי' מהר"ם שיף אמאי שינו תוס' מפי' רש"י. מיהו בשבת מג: אכן פירש רש"י הדיוק מדלא משני כי פריך אשתי חלות והא מוקצות נינהו.
<h3>דף לו:</h3>
<h4>גמ'</h4>
<b>אלא אימא ובלבד שלא יעשנה מצודה, פשיטא מהו דתימא במינו נצוד אסור שלא במינו נצוד מותר קמ"ל:</b>
<b>א] האם דבורים חשיבי 'אין במינן ניצוד', וביאור הגמ':</b>
מריהטא דהסוגיא מבואר דאם עושנה מצודה דהוי פסיק רישיה דצידה גם ר' שמעון מודה דאסור. וכן איתא בתוס' (ד"ה אלא) דאף לר' שמעון בעי שיהא חור קטן בכוורת דאין פסיק רישיה שיצודו.
ויש לעיין כיון שדבורים חשיבי אין במינן ניצוד, נמצא שאיסור צידתן מדרבנן גרידא [עי' שבת קו:], וניחא לשיטת הריטב"א (שבת קכו: ד"ה אמר ליה) שאפילו באיסור דרבנן מודה ר' שמעון לאסור בפסיק רישיה, וכן נקט המג"א (ריש סי' שט"ז) והוכיח הכי מדברי תוס' בשבת קג., ונקט שכן דעת השו"ע. [עי' במג"א (שיד. ה.), וע"ע ביאור הגר"א והגהות רעק"א שם].
ברם המאירי בשבת (כט: מא. קכ:) ותרומת הדשן (סד. ו., והובא במג"א הנ"ל) נקטו שבאיסור דרבנן לא קפיד ר' שמעון אף בפסיק רישיה, ולשיטתם צ"ע אמאי צידה דהכא אסורה בפסיק רישיה אף לר' שמעון. והנראה בזה דהנה הב"י (שטז. ג.) כתב שדבורים חשיבי במינן ניצוד. ותמהו עליו הב"ח שם ומהרש"א כאן דבסוגיין איתא לא כן. ותירצו חי' הצל"ח והאליה רבה (סקי"א) שהב"י מבאר כוונת הגמ' דקמ"ל שדבורים חשיבי נמי במינן ניצוד, וכן פירש בהדיא חי' הרא"ה כאן, וע"ע מהר"ם שיף, וחידושי בתרא (אות קס"ח). ולפי"ז ניחא דכן נמי שיטת המאירי ותרומת הדשן, ולפיכך חשיבא הכא צידה דאורייתא דמודה ר' שמעון בפסיק רישיה.
וביאור נידון זה - נראה דפליגי האם אזלינן בתר מהות הדבורים, וא"כ חשיבי במינן ניצוד דהא יש בהן תועלת לעשיית דבש, או דאזלינן בתר המציאות, והרי אין דרך לצודן שהרי צריכין הן לצאת מהכוורת לעשות הדבש.
<b>ב] בענין צידת זבובים בתיבה:</b>
הטור (שטז. ג.) הביא פסק בעל התרומה [וכ"כ שיטה להר"ן שבת מג: בשם הר"י], שאסור לנעול תיבה שיש בה זבובים דהוי פסיק רישיה דניצודין וכדאסרינן בסוגיין צידת הדבורים. והטור פליג דדבורים בכוורת ניצודין בה משא"כ זבובים בתיבה שאם יפתחנה תיכף יברחו, ועוד דבכוורת גופה קתני "ובלבד שלא יתכוון לצוד" אלמא כי לא מכוין שרי. ועי' בב"י שדחה סברת הטור, וגם הקשה דמשמעות הסוגיות כאן ובשבת דהיכא דהוי פסיק רישיה אף לר"ש אסור הגם דלא מכוין. [אך כתב כמה סברות לדחות דעת בעל התרומה ולחלק בין זבובים לדבורים, ומסיק דמ"מ אין להקל].
והב"ח יישב דברי הטור שהוא דקדק הסוגיא דשבת דלר' שמעון אפילו הוי פס"ר שרי, דלא ניחא ליה שיהו ניצודים אלא אדרבה רוצה שיצאו לשדה לאכול ולעשות דבש, ואף שבסוגיא דהכא איתא לא כן ס"ל להטור דסוגיא דשבת עיקר.
והט"ז (סק"ג) דחה דברי הב"ח, ופירש כוונת הטור דאמנם פס"ר ודאי אסור, אך בספק אם יש שם זבובים יש להתיר דהוי ספק פס"ר דמותר כשאין מתכוין. וראה ביאור הלכה (שטז. ד. ד"ה ובלבד).
וראה עוד בחלקת יואב (ח"א או"ח סי' ח'), שערי יושר (ש"ג פכ"ה ד"ה ובעיקר הענין), ובחי' הגר"ש שקופ (כתובות סי' ד'), אבני נזר (או"ח סי' רנ"א), אבן האזל (שבת א. כ. ד"ה והנה ביור"ד), חידושי בתרא (אות קע-קעא), וארחות שבת (פ"ל הע' י"ד).
<b>רב אשי אמר מי קתני וכו' -</b> תוס' בשבת מג: (ד"ה רב אשי) העירו הלא רב אשי מסתמא השיב מיד לרב עוקבא כששאלו, אלא שסידר הש"ס תירוץ שלו תחילה. עוד כתבו תוס' בשם רשב"א דשני התירוצים השיב רב אשי, וגרסינן לעיל "<b>א"ל</b> לא נצרכא אלא לאותן ב' חלות", והכא גרסינן "<b>ואי בעית אימא</b> מי קתני" וכו'.
<b>ונותנין כלי תחת הדלף בשבת, תנא אם נתמלא הכלי שופך ושונה ואינו נמנע:</b>
<b>טעם ההיתר:</b>
תוס' (ד"ה שופך) פירשו דלמאי דס"ד לעיל דאיירי בדלף שאינו ראוי, היתר הטלטול הכא הוא משום גרף של רעי. משמע דלמאי דמסקינן בדלף הראוי שרי בלאו הכי. אולם הרשב"א (לה: ד"ה תנן) כתב דלכו"ע איירי מתני' בדלף הראוי, ואפילו הכי פירש טעם ההיתר הכא לטרוח ולשפוך כמה פעמים, משום דאף דלף הראוי נעשה בביתו גרף של רעי. וכעי"ז כתב בהשגת הראב"ד (שבת כה. כד.) דההיתר לשפוך ולשנות הוא כדי שלא יעשה לכלוך בביתו. והים של שלמה (סי' ג') הקשה הלא בדלף הראוי בלאו הכי מותר להוציא גם בלא היתר גרף של רעי. אכן לדברי הרשב"א ניחא דשרי אפילו טירחא, ולא דמי לדינא דמתני' דלדעת ר' יוחנן לעיל מותר להשיל רק ד' וה' קופות של פירות. וכן איתא בחי' הרא"ה ור"ד הכהן שההיתר לשפוך ולשנות אפילו בדלף הראוי הוא מטעם גרף של רעי. (הערות המהדירים לרשב"א).
<b>בי רחיא דאביי דלוף אתא לקמיה דרבה א"ל זיל עייליה לפוריך להתם דלהוי כגרף של רעי ואפקיה -</b> רש"י, הר"י מלוניל, וחי' הרא"ה פירשו שהריחים יהיו גרף של רעי ויוכל להוציאן למקום אחר. אולם הר"ח פירש שהדלף יהא גרף של רעי ויוציאו לחוץ. והמאירי וספר המכתם הביאו שני הפירושים.
<b>זיל עייליה לפוריך להתם דלהוי כגרף של רעי</b>:
<b>א] גרף של רעי חמור ממוקצה מחמת מיאוס:</b>
כתב המשנה ברורה (שח. קלו.) דגרף של רעי ועביט של מי רגלים אף שהן כלים מ"מ הן מוקצין מחמת גופן משום דמאיסי הרבה, וחמירי מסתם מוקצה מחמת מיאוס דקי"ל כר' שמעון דשרי [וכן פסק השו"ע ריש סי' ש"י], דגרף ועביט הן כאבן ודומיהן. ולפי"ז אסור לטלטל הגרף לצורך גופו ומקומו. מיהו במג"א (ס"ק ס"א) משמע שיש לגרף תורת כלי. וכן דקדק המהדיר לשטמ"ק כאן (הע' 37) מדברי השטמ"ק. ועי' חזו"א (מח. י.).
<b>ב] בגדר היתר גרף של רעי, והאם יש להשתדל שלא לטלטלו בידים:</b>
תהלה לדוד (שח. מ.) נקט שלא הטריחוהו לטלטול מן הצד או ע"י נוכרי, וכ"ד הגרשז"א בשולחן שלמה (ס"ק ס"ט), ובשש"כ (פכ"ב הע' קכ"ו), ובמשנ"ב מהדו' 'דרשו' לסי' ש"ח (הערה 121) כתבו שמשמעות המשנה ברורה שם (ס"ק קט"ו) שאפילו אם יכול לגוררו כגון ע"י סכין, א"צ לעשות כן ורשאי להוציאו בידים, וכן משמע בביאור הלכה (תרלח. ב. ד"ה וביו"ט). ומאידך ערוך השלחן (שח. ס.) וכן האגרות משה (או"ח ח"ה סי' כב. יג.) נקטו שעדיף לטלטל ע"י נכרי או בטלטול מן הצד.
ולכאורה דפליגי הפוסקים האם שרו חכמים גרף של רעי בתורת הותרה או בתורת דחויה. מיהו אין לומר דהמקילין סברי דהותרה ממש, דהא קי"ל שאין עושין גרף של רעי לכתחילה, אלא כלומר דאי איכא לפנינו גרף של רעי הפקיעו ממנו רבנן תורת מוקצה וא"צ להשתדל לטלטל באופנים מותרים.
<b>ג] פרטים בהיתר גרף של רעי:</b>
משמע ברמ"א (רעט. ב.) ומשנה ברורה (סק"ו) דגרף של רעי תליא בכל אדם, ואם הוא איסטניס חשיב לגביו גרף של רעי אף שכו"ע לא קפדו. ועי' אגרות משה (או"ח כא. ב.).
והנה האם האיסטניס רשאי לבקש מחבירו שיוציא עבורו, ולענין פסולת שאינה מאוסה אלא שגורם בושה מפני האורחים, ולענין סילוק ריח רע, וכן עכבר חי הנמצא במלכודת - עי' בכל זה ופרטים רבים נוספים, במשנ"ב מהדו' 'דרשו' לסי' ש"ח (הערות 134-139).
<b>ד] טלטול מוקצה לכסות גרף של רעי:</b>
בספר הר צבי (או"ח סוס"י קצ"ו) נסתפק אם היתר גרף של רעי הוא רק על טלטול הדבר המאוס עצמו, או שמותר גם לטלטל מוקצה לכסותו, ובשש"כ (פכ"ב הע' קכ"ד) כתב שהגרשז"א גם נסתפק בזה, עי"ש שהביא ראיות לכאן ולכאן.
<b>יתיב אביי וקא קשיא ליה וכי עושין גרף של רעי לכתחלה:</b>
<b>בענין עשיית גרף של רעי לכתחילה:</b>
בשבת קמג. וכן לעיל כא: אמרינן בפשיטות דאין עושין גרף של רעי לכתחילה, דהיינו להביא לפניו דבר כדי להוציאו כשימאס, וצ"ע דהכא פליגי בהא אביי ורבה, ומשמע שחזר רבה להודות לאביי דשרי - עי' תוס' (ד"ה תיתי) ורשב"א שחילקו דהיכא דאיכא פסידא שרי, או דשאני הכא שלא היה כ"כ לכתחילה כיון שהיו כבר הגשמים מזלפין בבית. ובחי' הרא"ה ור"ד הכהן נקטו כפירוש השני.
תוס' ר"פ כתב חילוק נוסף: דבשבת דוקא אסרו לעשות גרף של רעי לכתחילה ואילו ביו"ט שרי.
וכתב הב"י (שח. לו.) בשם שו"ת הרא"ש דלעשות גרף בידים אסור לכתחילה, אבל כשנעשה מאליו שרי. וראה בדברי הטור והב"י שם, ובשו"ע (סעיף לו-לז), וביאור הלכה (ד"ה אין עושין).
<b>אדהכי נפל בי רחיא דאביי אמר תיתי לי דעברי אדמר:</b>
<b>פירושי הראשונים:</b>
פירשו רש"י והראשונים תבואני זאת בשכרי שעברתי על דברי רבי. וכתב הים של שלמה (סי' ד') דמכאן שלא יפריז אדם על הוראת רבו ואפילו להחמיר. ובחי' תלמיד הרמב"ן הביא יש מפרשים שלא נתחרט אביי, אלא הצדיק עצמו באומרו שבשכר שעבר על דברי רבו ולא רצה לעשות גרף של רעי לכתחילה, ניצל מסכנת הריחים שהיו נופלין עליו, וסייע לפירוש זה מגירסת ספרים ישנים "תיתי לי דעברי אדמר ואתצלי מסכנתא", אך דחה פירוש זה דלא נהירא.
<b>אמר שמואל גרף של רעי ועביט של מימי רגלים מותר להוציאן לאשפה, וכשהוא מחזירו נותן בו מים ומחזירו:</b>
<b>בענין החזרת גרף של רעי:</b>
בסוגיין איתא דאף שמותר להוציא גרף של רעי, אסור להחזירו אלא א"כ נתן לתוכו מים, ופירש רש"י דאל"כ הוי מוקצה מחמת מיאוס. והקשה הרשב"א הלא המים עצמן חזרו ונמאסו, ותירץ דמ"מ חזו לבהמה.
והב"י (שח. לה.) הביא פלוגתת ראשונים, האם שרי להחזירו ע"י נתינת מים דוקא כשצריך להוציא בו עוד רעי, דאל"כ אסור לטלטלו שלא לצורך דלא שרי ככר או תינוק אלא למת (שבת קמב:), וכן דעת הרשב"א בסוגיין ורבינו ירוחם. אך דעת הרא"ש כאן (סי' א') וכן חי' הרא"ה שלא חילקו בדבר, משמע דשרי בכל אופן דכיון שהתירו הוצאת גרף של רעי התירו לו חזרה אף שלא לצורך, דאל"כ ימנע להוציאו שמא יפסיד כליו כשיוציאם לאשפה וישאירם שם. ועי' קרבן נתנאל (אות ד'). והמשנה ברורה (ס"ק קל"ח) כתב דהא"ר הכריע שאם הוציאן למקום המשתמר לא יכניסנו שלא לצורך.
והמג"א (ס"ק ס"א) כתב דבעוד הגרף בידו מותר להחזיר אף בלא מים, אמנם הקרבן נתנאל הנ"ל פליג דבמוקצה דוקא אמרינן הכי ולא בגרף של רעי. וכן כתב המשנה ברורה (ס"ק קל"ז) דהא"ר ופמ"ג מפקפקין בזה, ועי' חזו"א (מח. י.).
ובעיקר הנידון כיצד שרי להחזיר בנתינת מים הא לא שרו ככר או תינוק אלא למת - יעוי' תוס' לעיל כא: (ד"ה עושה) שנקטו דבדבר שא"א לעשות מבעוד יום לא נאמר דין זה ושרי בכל גווני. ועי' בדברינו על תוס' שם.
<h4>מתני'</h4>
<b>כל שחייבין עליו משום שבות משום רשות וכו':</b>
<b>עבר ועשה דיעבד:</b>
<b>א.</b> כתבו הרי"ף והרא"ש בשם הירושלמי דכל הנך דמתני' אם עברו ועשאום בין אנוסין, שוגגין, מזידין, או מוטעין מה שעשה עשוי בשבת וא"צ לומר ביו"ט. [הקרבן נתנאל (אות פ') כתב דלא נמצא כן בירושלמי, אבל כן איתא בתוספתא פ"ד ה"ג]. וכתבו הרי"ף והרא"ש דשמע מינה מי שעבר והקנה בשבת מקרקעי או מטלטלי הקנאתו הקנאה.
ועי' קרבן נתנאל (אות צ') ושלטי גבורים (ז') אמאי הוצרכו הרי"ף והרא"ש לאתויי מהירושלמי, האיכא סוגיות בבבלי דמשמע נמי הכי. וראה עוד בשלטי גבורים שדן על עיקר הדין, הא אמר רבא בתמורה כל מילתא דאמר רחמנא לא תעביד אי עביד לא מהני. ועי' בקרבן נתנאל הנ"ל, וכן בט"ז (תקכד. א.), ובשיירי מנחה על התוספתא שם שהרחיב בזה לישב בכמה אופנים, וע"ע חידושי בתרא (אות קע"ה).
<b>ב.</b> והנה במתני' דתרומות (פ"ב מ"ג) איתא דהמטביל כלים בשבת שוגג ישתמש בהם מזיד לא ישתמש בהם, וכן המעשר בשבת שוגג יאכל מזיד לא יאכל, והר"ן כאן ציין להתם. ולכאורה צ"ע על דברי הרי"ף. אמנם החילוק ברור דהרי"ף והרא"ש מחדשים דחלות העשייה חלה ולא בטילה, כגון הקנאת מקח או עשיית דין, והכא נמי חלות טבילת הכלי וחלות הפרשת התרו"מ חלה ומהני להשתמש בחול, אלא דבמזיד אסרו על השימוש בשבת.
<b>ג.</b> בחי' רעק"א הניח בצע"ג אם דנו דין בשבת היאך כשר דיעבד, הא כיון דעברו אדרבנן נעשו פסולין בדרבנן ואין דיניהם דין, ואפילו נימא דפסולי עדות דרבנן צריכין הכרזה, וה"ה לענין פסולי דיינין, מ"מ הא לאותו דבר שנפסל א"צ הכרזה. ועי' בזה שער משפט (סי' ה'), וחידושי בתרא (אות קע"ד).
וראה עוד בדברינו לקמן לז. ד"ה לא מקדישין, אות ג'.
<b>לא עולין באילן ולא רוכבין על גבי בהמה:</b>
<b>א] טעמי האיסור:</b>
<b>א.</b> בגמ' מפרש דאין עולין באילן שמא יתלוש, ואין רוכבין ע"ג בהמה שמא יחתוך זמורה להכותה. והנה בסוגיא דשבת קנד: מבואר דלא אסרו לעלות באילן גרידא אלא כל שימוש באילן ובצדדיו, וכן אסרו כל שימוש בבעלי חיים כגון משפשף אגבה דחמרא, וציין רש"י שם לסוגיין, ודקדק המג"א (שה. י.) דמשמע דס"ל שהכל טעם אחד, ומשום חששא דתלישת זמורה אסרו כל שימוש. וכן נקטו הראשונים בסוגיין. ברם דעת הגהת מרדכי (סוף פ"ק דעירובין) מוכחא דהן שני איסורין. והבגדי ישע שם תמה עליו. ועי' אגלי טל (קוצר פג. ג.).
<b>ב.</b> הרא"ש כאן הביא דבירושלמי דפירקין (ה"ב) איתא טעם האיסור לרכב ע"ג בהמה משום שהוא מצווה על שביתת בהמתו. וכתב הקרבן נתנאל (אות ו') דהוצרך הרא"ש לטעם הירושלמי לאסור אף בגווני שלא שייך שמא יחתוך זמורה כגון במדבר או בספינה, עי' בדבריו.
והיד דוד הביא שיד אהרן פירש דלא ניחא לירושלמי בעיקר טעם הבבלי שמא יחתוך זמורה משום דמלאכה שא"צ לגופה היא. ותמה היד דוד הלא שפיר צריכה לגופה להנהיג את הבהמה. וראה עוד מש"כ בשו"ת חת"ס (ח"ו סי' צ"ז אות א') למאי איצטריכו שני הטעמים.
והקשה הב"י (שה. יח.) מאי ביטול שביתת בהמתו איכא ברכיבה, הלא קי"ל דחי נושא את עצמו. ותירץ דמ"מ כיון שהבהמה מצטערת ברכיבתו עליה הרי הוא עובר בשביתת בהמתו. וביאר הקרבן נתנאל (אות ז') דכיון שמצטערת עובר משום "למען ינוח שורך", וכן הוא בטור (סי' ש"ה) משום צער בעלי חיים, וע"ע בדברי הקרבן נתנאל.
<b>ג.</b> כתב הרמ"א (שה. יח.) "ואסור לישב על קרון שהאינו יהודי מנהיגו בשבת משום שמשתמש בבהמה, גם שלא יחתוך זמורה", ומשמע דאית ליה דאיכא שתי סברות לאסור. מיהו יעוי' ביאור הלכה שם (ד"ה גם שמא). וע"ע מג"א (סק"י), והגהות רעק"א, והגהות יתרון האור במשניות.
והרמב"ם (שבת כא. ט.) הזכיר רק הטעם דשמא יחתוך זמורה ולא כתב טעם הירושלמי, ועי' שער המלך (שם, וכן כז. יב. ד"ה ודע), וע"ע שער הציון (שה. נב.).
<b>ב] אסרו כל תשמיש בבהמה, ואף בבהמה דקה:</b>
כתב המשנה ברורה (שה. סב.) בשם הגה"מ ומג"א, דלא פלוג רבנן במילתייהו, ואסרו כל שימוש בבעלי חיים וכללו הכל באיסור רכיבה, ואסרו גם במקום דליכא למיחש שמא יחתוך זמורה כגון במדבר דליכא זמורה, או לשפשף התינוק ע"ג בהמה לשעשעו.
והמאירי בסוגיין כתב דאסרו גם תשמיש בבהמה דקה אף דלאו אורחה ברכיבה או לשאת משא. ועי' אגלי טל (קוצר סקמ"ה) שהרחיב בזה, והוכיח הכי מכמה סוגיות.
<b>ג] עלה על הבהמה או על האילן דיעבד:</b>
כתב הרמב"ם (כא. ט.) דאם עלה על האילן או על הבהמה בשבת, אם בשוגג מותר לירד, ואם במזיד אסור לירד מהאילן, אך מהבהמה ירד דאיכא צער בעלי חיים אם לא ירד. וכן פסקו הטור ושו"ע (שה. יח.).
ויסוד החילוק בין שוגג למזיד מקורו מהסוגיא דעירובין ק., והחילוק במזיד גופיה בין אילן לבהמה, מדברי המגיד משנה משמע שהוא מסברא, אך ביאור הגר"א (שה. מ.) ציין שמקורו בירושלמי דפירקין (ה"ב). ועי' ספר הליקוטים עהר"מ שם, ואור שמח.
<b>ד] להכנס לקרון מע"ש והנוכרי מנהיג בשבת:</b>
תוס' עירובין מג. (סוד"ה הלכה) כתבו דאסור ליכנס לקרון מערב שבת והנוכרי מנהיגו בשבת, משום משתמש בבעלי חיים ושמא יחתוך זמורה. וכ"כ הרא"ש שם (סי' ג'), והרשב"א בשבת יט. (ד"ה אין).
ויש לעיין הלא הוי רק צידי צדדין דקי"ל למסקנת הסוגיא דשרי, ותירץ המג"א (שה. י.) דדוקא כשאינו משתמש בבהמה מותר צידי צדדין, אבל הכא שהבהמה מוליכתו הוי שימוש בהדיא בבהמה דאסור בכל גווני. וטעם נוסף כתב המג"א (סק"ח) שהעגלה המחוברת בצידי הבהמה הוי כצדדין ממש. ועי' שער הציון (שה. נט.).
ברם מדברי רשב"ם שהביאו תוס' שם מבואר דס"ל שאין בזה משום משתמש בבע"ח, והב"י (שה. יח.) כתב שכן נקט מהרי"ק. וע"ע דרישה (סק"ג), קרבן נתנאל על הרא"ש שם (אות י'), ובהרחבה באגלי טל (קוצר סקנ"ג).
ולהלכה - השו"ע (שה. יח.) לא הביא דין זה, אך הרמ"א פסק לאסור.
מיהו לענין ספינה המפליגה בשבת ע"י בהמות המושכות אותה, כתב המשנה ברורה (רמח. יח.) דשרי, כיון שהבהמות הולכות רחוקות מהספינה לא שייך כה"ג שמא יחתוך זמורה. ועי' אגלי טל (קוצר סעיף כ"ח סקנ"ד).
<b>ה]</b> האם שימוש במחובר ובע"ח אסור דוקא כשמנענען:
מדברי התוס' ישנים שבת נג. (ד"ה תולין) מבואר שאין איסור אלא אם מנענע הענפים והבהמה. ברם מסתמות דברי רש"י שבת ריש מה. משמע דאסור להשתמש במחובר ואפילו אינו מנענעו, וכן מוכח לכאורה מדברי רש"י שבת פב. (ד"ה ואינו מקנח בצרור).
והנה אם לדעת רש"י אסור להשתמש במחובר אפילו אינו מנענע, צ"ע אמאי שרי (שבת נג.) ליתן טרסקל ומרדעת על הבהמה. ויתכן דס"ל דאיסור שימוש בבהמה הוא רק לצורך האדם, אך כגון תליית טרסקל לצורך הבהמה לא נאסר. או י"ל דשאני איסור שימוש בבהמה משימוש באילן, דבבהמה הקילו ואסרו רק אם מנענע.
וראה עוד מג"א (שלו. ב.), בית מאיר (סי' ש"ה), ושער הציון (שלו. ז.). ועי' קרבן נתנאל (פ"ה דשבת אות צ'), ובהרחבה באגלי טל (קוצר סעיף כ"ד סקמ"ז).
ו] שנים שרוכבין ע"ג בהמה:
המג"א (ערה. ה.) כתב שמהרי"ל הקשה דיהא מותר לשנים לרכב ע"ג בהמה, כדמצינו גבי קריאה לאור הנר (שבת יב:) שמותר בשנים שאם יבא להטות יזכירנו חבירו. וכתב שהטל אורות תירץ דכשם שאסור לקרוא עם אשתו לפי שדעתה קרובה אצלו, כך שנים שרוכבים יחד טרודים יחד בהילוך הבהמה ולא יזכירו זל"ז. והמג"א עצמו חילק עפ"י דברי הב"ח דלדבר מצוה הקילו בשנים ולא לדבר רשות. ובאופן נוסף כתב דגזרו שמא יחתוך זמורה קודם שישב על הבהמה. ועי' תוספת שבת שדחה תירוציו [הביאו מחצית השקל], ומסיק שאין לדמות גזירות חז"ל אהדדי. וראה עוד מנחת שלמה (ס"י הערה ד').
ולא שטין על פני המים:
א] טעם האיסור:
בגמ' מפרש הטעם שמא יעשה חבית של שייטין, ופירש רש"י שיעשה כן כדי להתלמד לשוט. ובפסקי הרי"ד (שבת מ:) פירש דיש לחוש שמא יפחד מן המים ויבא לעשות חבית של שייטין. והמרדכי כאן (סי' תרצ"ה) וכן הב"י (סי' של"ט) הביאו מהירושלמי דאסרו גם להושיט דבר על המים להביאו אצלו או להוליכו מאצלו, וכתב יפה עינים דלדברי הירושלמי משמע דאינו משום שמא יעשה חבית של שייטין.
<b>ב] בזמן הזה:</b>
כתבו תוס' לעיל ל. (ד"ה תנן) דלדידן שרי לרקד ביו"ט, דטעם הגזירה שמא יתקן כלי שיר והאידנא אין אנו בקיאין לעשות כלי שיר.
והנודע ביהודה (תניינא סי' מ"ט) העיר דלפי"ז גם בגזירה שלא לשוט שמא יעשה חבית של שייטין לכאורה שרי האידנא שאין אנו בקיאין לעשות חבית של שייטין. ובחי' מנחת שלמה כאן כתב דיתכן שהיתר תוס' האידנא הוא רק בצירוף דהוה צורך מצוה. ובהערה שם ציינו לים של שלמה (פ"ה דביצה סוס"י ו').
מיהו למעשה אין נפק"מ, דכתב הב"י (שלט. ג.) דשאר הפוסקים סתמו דבריהם ולא חילקו בכך, וא"כ אסור אף האידנא, וכן פסקו הטור ושו"ע שם.
ג] לשוט באמבטי או בבריכה שבחצר:
בסוגיא דשבת מ: מספקינן אי מותר לשוט באמבטי או בבריכה שבחצר, ומסקינן דלית לה גדודי אסור ואית לה גדודי שרי. ובביאור חילוק זה נאמרו כמה פירושים בראשונים - עי' שני פירושי רש"י שם (ריש מא.), וכפירושו השני נקטו הרא"ש שם (סי' ח'), והטור (שלט. ב.), ושיטה להר"ן בשם הרא"ה. וראה עוד פירוש הרי"ף, ופירוש הר"י מלוניל והמאירי.
ד] דין הפלגה בספינה:
בשבת יט. איתא דאין מפליגין בספינה פחות מג' ימים קודם לשבת. וכתבו תוס' שם ובעירובין מג. דטעם האיסור משום גזירה דהכא.
מיהו בראשונים הובאו טעמים נוספים לאסור הפלגה בספינה:
א. הר"ח שם פירש משום איסור תחומין, ומיירי בספינה גוששת בתוך י' טפחים, דלמעלה מי"ט ליכא איסור תחומין, ולפי"ז בים הגדול מותר להפליג. והרי"ף והרא"ש שם הקיפוהו בחבילי קושיות. ועי' ב"ח (רמח. ד.) בישוב הקושיות.
ב. שיטת הרי"ף שהאיסור משום ביטול עונג שבת, דעד ג' ימים הוה ליה שינוי וסת מנענוע הספינה. ולפי"ז לצורך מצוה שרי דפטור מעונג שבת, וכן שרי להפליג בנהר דליכא נענוע הספינה.
ג. תוס' עירובין מג. פירשו שמא ינהיג את הספינה ונמצא מוליכה ד' אמות בכרמלית.
ד. הרשב"א ומאירי שבת יט. כתבו בשם תוס' דהטעם שמא יסייע בהנהגת הספינה והוי עובדין דחול.
ה. בשם רשב"ם כתבו תוס' בעירובין והרא"ש שם ובשבת, דהברייתא דאיסור הפלגה בספינה אתיא כבית שמאי שאסרו עשיית מלאכה בערב שבת הנמשכת לשבת, וכגון הילוך הספינה חוץ לתחום.
ו. דעת בעל המאור בשבת שם שאסרו הפלגה בספינה משום סכנה, וג' ימים קודם השבת הוי כמתנה לדחות השבת שמא יוצרך לחללה משום פיקוח נפש.
ז. שיטת הרמב"ן הובאה בריטב"א ור"ן בשבת שם, דמיירי בספינה שרובה ישראלים, ובהנהגת הספינה איכא כמה מלאכות דאורייתא ודרבנן, ונראה כאילו ישראל מצוה לנכרי ועושה בשליחותו.
ולא מטפחין ולא מספקין ולא מרקדין - בגמ' מפרש גזירה שמא יתקן כלי שיר, והרחבה בענין זה יעוי' בדברינו לעיל ל. ד"ה תנן אין מטפחין.
לא דנין:
טעם הדין:
בגמ' מפרש דכולהו טעמא מאי גזרה שמא יכתוב, וכתב חי' חת"ס שטעם זה איצטריך רק כגון יחיד מומחה שדן, דאילו כשדנין שלשה ליכא למיחש לשמא יכתוב כדאמרינן (שבת יב:) דשנים רשאין לקרוא לאור הנר דמזכירין זה לזה, וכן עשרה מסתפגין באלונטית (שבת קמז.) ולא חיישינן שמא יסחטו, אלא כשדנין שלשה אסור מטעם אחר דמיחזי כדן דיני עונשין בשבת. [מיהו רש"י (לז. ד"ה שמא יכתוב) כתב "פסק דין לדיינין" וא"כ לכאורה קאי אסופר שכותב פסק הדיינין, וניחא טפי]. וראה עוד בדברינו לעיל ד"ה לא עולין, אות ו'.
ולא מקדשין:
א] האם אסרו אף נישואין, והטעם:
הנה הטעם דאין מקדשין הוא שמא יכתוב שטר אירוסין, אך האם אסרו גם נישואין בשבת דליכא למיחש להכי: בתוס' (סוד"ה והא מצוה) הביאו דברי הירושלמי ביומא דמוכח שגם אין כונסין בשבת, משום שזוכה במציאתה ומעשי ידיה והפרת נדריה ונמצא כקונה קנין בשבת. וכ"כ הרשב"א בשם ריב"א, וכ"כ המגיד משנה בדעת הרמב"ם (אישות י. יד.).
תוס' רי"ד נקט סברא אחרת לאסור נישואין, דהלא בחולו של מועד אסרו לישא אשה [עי' מו"ק ח:], א"כ כל שכן שאסרו ביו"ט עצמו, וכיון שביו"ט אסור הוא הדין דאסור בשבת.
ובהערת המהדיר לרשב"א (61) ציין שרבינו ישעיה הראשון והסמ"ג נקטו דנחלקו בזה התלמודים, דתלמודא דילן שנקט טעם האיסור רק שמא יכתוב לית ליה איסור נישואין בשבת דליכא למיחש לכתיבה.
למעשה - המשנה ברורה (שלט. טו.) דקדק מדברי השו"ע שאסור אף נישואין בשבת דהוי כמקח וממכר שקונה אותה לכל הנ"ל.
ב] גירושין בשבת ויו"ט:
א. הנה טעמא דאין מקדשין שמא יכתוב, וכתבו תוס' לעיל יז. (ד"ה מאי טעמא) דבתוספתא דפירקין איתא נמי דאין מגרשין, וכן הסברא נותנת דאין לחלק בין קידושין לגירושין, [פי' דבגירושין יש לחוש שמא יכתוב גט].
ותוס' כאן (סוד"ה והא מצוה) הביאו טעם הירושלמי דאין כונסין בשבת דהוי כקונה קנין, וכתבו תוס' דמהאי טעמא אסור גם לתת גט בשבת.
ב. והא דלא נקטה משנתינו 'אין מגרשין' - ביארו תוס' גיטין עז: (ד"ה ותיזיל) משום דלא פסיקא מילתא, דהא בשכיב מרע איתא התם שהקילו לגרש בשבת כדי שלא תפול לפני יבם.
והר"ן וחי' הרא"ה כאן כתבו דלא טרחה המשנה לכתוב גירושין דהא פשיטא, דהא טעמא דכולהו שמא יבא לכתוב וכל שכן גירושין דלא סגיא אלא בכתיבה, וגם צריך שיהא הגט נכתב בו ביום משום מוקדם. ודומה לזה פירש בחי' ר"ד הכהן.
ובחי' בן הרמב"ן כתב דבכלל 'אין חולצין' היינו נמי 'אין מגרשין'.
ג. ברם בשו"ת חת"ס (או"ח סי' קמ"ה ד"ה והנה תוס') כתב שמדקדוק לשון תוס' דילן שנקטו רק על טעם הירושלמי דמשום קנין דיש לאסור לגרש בשבת ויו"ט, משמע דלטעם שמא יכתוב אין לאסור, וביאר דכיון שרוב פעמים כותבים הגט ע"י סופר ועדים, ודאי ליכא למיחש שמא יכתבו בשבת ויו"ט, דומיא דגזירת איסור קריאה לאור הנר שמא יטה, דהיכא דאיכא אחר עמו לא גזרו.
ולמעשה פסק השו"ע (שלט. ד., תקכד. א.) דאין מגרשין בשבת ויו"ט.
ולא חולצין - לכאורה תיפוק ליה משום איסור דאורייתא דקושר ומתיר המנעל - עי' ב"ח (תקכד. א.), והגהות פורת יוסף כאן.
ולא מיבמין:
יש לעיין מה הוצרכו לאסור יבום ביו"ט שמא יבא לכתוב כדמפרש בגמ', תיפוק ליה דהא אין נושאין נשים במועד (חגיגה ח: מו"ק ח:), ומפרשינן במו"ק משום דאין מערבין שמחה בשמחה, או מפני שמניח שמחת הרגל ועוסק בשמחת אשתו. ותירץ הטורי אבן (חגיגה שם) דאיצטריך לאסור בליל יו"ט ראשון, או ליו"ט דראש השנה שאין נוהג אז מצות שמחה. [בענין מצות שמחה בר"ה יעוי' בדברינו לעיל טו: ד"ה והא שמחת]. ועי' בהגהות אמרי ברוך על הטו"א, ורש"ש כאן ובחגיגה שם.
לא מקדישין:
א] אלו הקדשות אסרו ואלו שרו:
איתא בשבת קנ. דפוסקין צדקה לעניים בשבת, ותמה הר"ן שם הא תנן הכא דאין מקדישין, ותירץ בשם ר"ח דאסרו רק להקדיש כלי ידוע דמיחזי כמקח וממכר, אך לא אסרו לחייב עצמו לגבוה בסכום דמים. והקשה הר"ן הלא אמרו נמי 'אין מעריכין' אף שאינו כלי ידוע. ותירץ הגהות מא"י שם דאין מעריכין נמי היינו על אדם ידוע. וכעי"ז כתב הב"י (שו. ב.). ועי' משמר הלוי (עמ' קכ"ו ואילך).
והביא הב"י חילוק הכלבו באופן אחר: דדוקא הקדש אסור שיוצא מרשותו לרשות גבוה ודמי למקח וממכר, משא"כ פסיקה לצדקה או לבית הכנסת שאין יוצא בפסיקה זו מרשותו. וכעי"ז כתב ספר המכתם כאן בשם גאון. והשלטי גבורים כאן כתב בשם ריא"ז כסברא ראשונה, דבהקדשות עצמן לא נאסר אלא להקדיש דבר בעין ולא כשאומר הרי עלי כך וכך להקדש.
וראה עוד שלטי גבורים בע"ז (ד. בדפי הרי"ף אות א'), מג"א (סקי"א וסקט"ו), ולבושי שרד על דבריו, ט"ז (סק"ב), ומשנה ברורה (סקכ"ז וסקל"ג).
ב] מדוע מותר להקדיש פסח וחגיגה:
איתא בשבת קמח: ופסחים סו: "מקדיש אדם פסחו בשבת וחגיגתו ביו"ט", ופירש רש"י בשבת דהני כיון שהקרבתן דוחה שבת ויו"ט אף הקדשן דוחה. ותמה התוס' רי"ד הלא אף למ"ד נדרים ונדבות קרבין ביו"ט אסור מיהא להקדישן ביו"ט. אלא מסיק שעיקר החילוק הוא כדאיתא בגמ' דחובות שקבוע להן זמן לא גזרו על הקדשן. וכן הוא לשון הרמב"ם (שבת כג. יד.) "מקדיש אדם פסחו בשבת וחגיגתו ביו"ט שזו מצות היום היא". ועי' שפ"א בשבת שם.
ג] מעשר בהמה:
איתא בבכורות נח. דאין מעשרין מעשר בהמה ביו"ט משום סקרתא [פי' שצובע העשירי בסקרא]. והקשו תוס' שם (ד"ה ואלא) ותוס' חגיגה ח. (ד"ה משום) למה לי האי טעמא, תיפוק ליה משום דאין מקדישין ביו"ט, עי' בדבריהם. וע"ע טורי אבן ואמרי ברוך חגיגה שם.
ולא מגביהין תרומה ומעשר:
א. בטעם איסור הפרשת תרומות ומעשרות בשבת ויו"ט, והאם כיון שאסור להפריש אסור גם לאפות עיסה זו ביו"ט - עי' בדברינו לעיל ט. ד"ה אבוה דשמואל, אות א-ב.
ב. האם מותר מיהא להפריש בשבת ויו"ט במחשבה - עי' בספרנו 'איזהו מקומן' למסכת שבת דף לד. ד"ה אין מעשרין.
ג. לעיל ט. מבואר דמותר להפריש חלה ביו"ט אפילו נתגלגלה העיסה כבר מערב יו"ט, ופירש רש"י דלא גזרו כלל על תרומת עיסה שהרי מותר לגלגל ולאפות ביו"ט. מיהו תוס' שם נקטו דגזרו עלה, אלא דמיירי כגון שגמר הלישה וחיוב ההפרשה היה ביו"ט.
ובסוגיא לעיל סוף יב: וריש יג. מבואר דאף לגבי תרומות ומעשרות אילו גמר הפירות וקביעותן חל ביו"ט היה מותר להפריש, וכתבו הראשונים דהא דקתני במתני' לעיל יב: דתרומה אינו זכאי בהרמתה ביו"ט ר"ל רוב תרומות. והאחרונים נחלקו האם גם בשבת הותר להפריש תרו"מ היכא דחלה קביעותן בשבת - עי' בדברינו במתני' לעיל יב: ד"ה אמרו להם.
כל אלו ביו"ט אמרו קל וחומר בשבת - צ"ע דבסיפא דמתני' תלי שבת ביו"ט, ואילו ברישא תלי יו"ט בשבת. וביאר בחי' ר"ד הכהן דברישא קאמר כללא דמילתא, והדבר ידוע דשבת חמירא ואסרו שבות וקמ"ל דאף ביו"ט גזרו, ובסיפא נחית להנך פרטים שהוזכרו במתני' לענין יו"ט, וקאמר דאסורין אף בשבת הגם שלא נשנו שם. וכעי"ז כתב בקצרה חי' הרא"ה, וכעי"ז איתא בתוס' יו"ט.
אין בין יו"ט לשבת אלא אוכל נפש בלבד:
חילוקים נוספים בין שבת ליו"ט:
כתב רש"י (מגילה ז:) דכוונת המשנה שאין מלאכה האסורה בשבת שתהא מותרת לכתחילה ביו"ט מלבד לצורך אוכל נפש, אבל לענין עונשין איכא חילוק שזה בסקילה וכרת וזה בלאו גרידא. [ועי' בירושלמי המובא בפי' הר"ח בסוף הסוגיא].
ובגמ' לקמן מייתינן דלמאי דקי"ל כב"ה (לעיל יב.) הרי ביו"ט מתוך שהותרה הוצאה לצורך אוכל נפש הותרה נמי שלא לצורך. ומקשינן נמי דהא תנן ריש פירקין "משילין פירות ביו"ט ולא בשבת", ומסקינן דמתני' ב"ש היא דלית להו 'מתוך'.
והתוס' יו"ט ציין דאיכא נמי איפכא, דמוקצה ביו"ט אסור ובשבת שרי כר' שמעון. [ותוס' רעק"א השיג עליו בשם מחנה ראובן, דכיון שמוקמינן מתני' כבית שמאי, הא סברי במוקצה ביו"ט כר' שמעון כדאיתא בריש מכילתין. אלא די"ל איפכא, כיון דמוקמינן כב"ש הא שמעינן להו דמוקצה ביו"ט שרי ובשבת אסור. וראה מש"כ בזה הרש"ש (לז.), ופני יהושע (סוף לז.)].
ותוס' רעק"א הוסיף דלמקצת פוסקים אין מוזהר ביו"ט על שביתת בהמתו. ועי' הגהות תפארת ירושלים ובית משולם במשניות.
וראה עוד בדברינו לעיל כא. ד"ה ואיבע"א.
גמ'
לא עולין באילן גזרה שמא יתלוש:
א] האם בתלישה יש איסור דאורייתא:
כתב רש"י דאם יתלוש הוי איסורא דאורייתא דהיינו קוצר. והנה נחלקו הראשונים אם יש איסור דאורייתא בקצירה ביו"ט [עי' בדברינו על תוס' לעיל ג. ד"ה גזרה], וכתב הפרי חדש (סי' תצ"ה) דלסוברים שמותר לקצור מן התורה צ"ל שעיקר גזירת העליה לאילן היתה בגלל שבת, וגזרו יו"ט אטו שבת.
ב] לכאורה אפילו יתלוש הא קי"ל כר' שמעון דדבר שאין מתכוין מותר:
בספר המכתם [בפי' שני] כתב דהוי פסיק רישיה דא"א שלא שלא יתלוש מן העלים. ובחי' המאירי הביא פירוש זה, ודחה דודאי אפשר שלא יתלוש, ועוד דהא אסרו לעלות אפילו באילן יבש. ומפרש המאירי דחיישינן שמא יתלוש בכוונת תלישה אלא שיהא שוגג באיסור שבת. וכעי"ז כתב ספר המכתב בפירוש קמא.
שמע מינה תחומין דאורייתא:
א] פלוגתת תנאים בהא:
בסוטה כז: נחלקו ר' עקיבא וחכמים אם תחומין דאורייתא, ויש לעיין דילמא אכן מתני' כר' עקיבא דס"ל תחומין דאורייתא, ותירץ הגהות חידושי הש"ס דא"כ הוי סתירה מסתם משנה דהכא לסתם משנה דכתובות כח. דסברה תחומין דרבנן.
והאם ביו"ט הוו נמי תחומין דאורייתא, או דלא נאסרו אלא 'מלאכות' - עי' בדברינו על תוס' לעיל כג. ד"ה על גבי חרס.
ב] תחומין חוץ לי"ב מיל:
שיטת הרמב"ם (שבת כז. א.) דיותר מי"ב מיל לכו"ע הוי דאורייתא, וכתב המגיד משנה דפסק כן עפ"י הירושלמי. ברם תוס' חגיגה יז: (ד"ה דכתיב) הוכיחו מכמה סוגיות דשיטת הבבלי אינה כן, והוכיחו גם מסוגיין דאמאי לא משני דאף רבנן מודו למעלה מי"ב מיל, ש"מ דסברי דלעולם תחומין דרבנן.
והרשב"א כאן גם הוכיח הכי מסוגיין, אך כתב דיש לדחות ראיה זו, ולא פירש. ובחי' המאירי פירש די"ל לפי שאין רוכבין בשבת ויו"ט אלא רכיבה של תענוג, ואין לחוש בה אלא לתחום אלפים אמה.
ובחי' בן הרמב"ן כתב סברא אחרת, דרק חוץ לאלפים אמה יש לחוש שמא יצא בלא שימת לב, אבל חוץ לי"ב מיל אין לחוש ולא גזרו בהא. וראה עוד גאון יעקב (עירובין יז:).
והנה משמעות הרי"ף בעירובין יז: דסברה ההיא סוגיא די"ב מיל דאורייתא, אולם הראשונים שם (בעל המאור, רמב"ן במלחמות, רא"ש, רשב"א, מרדכי) נקטו דודאי אליבא דרבנן פליג הבבלי על הירושלמי, וההיא סוגיא כר' עקיבא אתיא. והרמב"ן כתב שאף הרי"ף לא נתכוין לומר שדעת הבבלי כהירושלמי.
והרחבה בנושא זה יעוי' בדברי יחזקאל (סי' ז'), וע"ע שמחת יו"ט כאן.
ג] רוכב למעלה מי' טפחים ורגליו יורדות לתוך עשרה:
הנה הרוכב על גבי בהמה יושב למעלה מי' טפחים ורגליו יורדות לתוך עשרה, והוכיח מכאן המג"א (רסו. ז.) דכה"ג עובר על איסור תחומין. וביאר מחצית השקל דהא בעירובין מג. מיבעיא אי יש תחומין למעלה מעשרה, והוה לגמ' הכא למימר דש"מ איכא תחומין למעלה מעשרה, אלא מוכח דרכיבה כה"ג חשיבא בתוך עשרה.
ולא מטפחין וכו' גזרה שמא יתקן כלי שיר - הנה לענין תקיעת שופר אמרינן (ר"ה כט:) שאין תוקעין בשבת שמא יעבירנו ד' אמות ברה"ר, וצ"ע תיפוק ליה מגזרה דהכא שמא יבא לתקן כלי שיר. ותירץ הפרי חדש (סי' תקפ"ח) דהטעם דשמא יעבירנו שייך בשבת גרידא ואין בזה עקירת המצוה לגמרי, אבל הטעם דתיקון כלי שיר שייך גם ביו"ט, ולא יתכן שחכמים יעקרו מצוה של תורה לחלוטין. וראה עוד מש"כ בשם הרא"ם, ועי' ב"ח ומג"א שם.
ואלו הן משום רשות לא דנין, והא מצוה קעביד לא צריכא דאיכא דעדיף מיניה. ולא מקדשין וכו' לא צריכא דאית ליה אשה ובנים. לא חולצין וכו' לא צריכא דאיכא גדול:
פלוגתת ראשונים בביאור הקושיא והתירוץ, ונפק"מ למעשה היכא דהוו מצוה גמורה, ולענין הלכה:
<b>א.</b> שיטת רש"י דקדקו תוס' והראשונים דלדינא אין נפק"מ בין מצוה קצת או מצוה גמורה, דבכל גווני אין דנין ומקדשין ומייבמין בשבת ויו"ט, אלא דמקשינן רק אמאי פלגינהו ולא שנה אותן בהדי הנך דסיפא דהוו משום מצוה, ותירצו דמיירי בגוונא שאינה מצוה גמורה וקרוב להיות רשות. וכן מבואר מדברי חי' הרא"ה ור"ד הכהן.
ותוס' הקשו על רש"י מסוגיא דסנהדרין, והרשב"א הוסיף להקשות דסוף סוף אמאי חילקה המשנה, הא כיון דמשכחת לה דין וקידושין ויבום דהוו מצוה גמורה הוה ליה למימנינהו בהדי הנך דסיפא דמצוה. ועי' מש"כ לישב חי' הרא"ה, ור"ד הכהן, והשטמ"ק בשם מורו. וע"ע רש"ש וראש יוסף.
<b>ב.</b> הרשב"א הסכים לשיטת ר"ת שהובאה בתוס' דכוונת הגמ' להקשות הלא מצוה קעביד ולישתרי בשבת, ומשני בגוונא דלא הוו מצוה גמורה. ולפי"ז למעשה היכא דהוו מצוה גמורה שרו בשבת ויו"ט. ועי' יד דוד שהביא בשם שער המלך ראיה לסברת ר"ת מהסוגיא דמו"ק יח:
וצ"ע מאי שנא מהנך דסיפא דהוו משום מצוה ואסורין בשבת ויו"ט. ופירש הרשב"א דלדון ולישא אשה להוליד בנים וליבם היבמה חפצי שמים הן לפיכך שרו כשהן מצוה גמורה, ודמי להא דאמרו (שבת קנ.) משדכין בשבת על התינוקות ליארס, ועל התינוק ללמדו ספר וללמדו אומנות. ואכתי צ"ע התינח אין מגביהין תרומות ומעשרות דסיפא חשיב צרכי הדיוט, אבל אמאי אין מקדישין מעריכין ומחרימין הלא ודאי צרכי גבוה הן. ותירץ השטמ"ק (בסו"ד) דדין וקידושין ויבום חשיבי טפי צרכי שמים, וכעי"ז כתב הרשב"א (ריש לז.), וצ"ב הא אדרבה הקדש הוי טפי צורך גבוה. ואולי כוונתם דכיון דכולהו צרכי שמים התירו אלו הנצרכים טפי. או שמא כוונתם על דרך שכתב מהר"ם שיף דחליצה יבום וקידושין הן מצות שמחוייב בהן, ולא דמי להנך דסיפא שאינו מצווה להקדיש להעריך ולהחרים, אלא דאם עשה קיים מצוה. וכן משמע מדברי הר"ן שכתב "הנהו [דסיפא] שאני דלית בהו מצוה <b>כולי האי</b>". וסברא כעי"ז מצינו בתוס' חגיגה ח. (ד"ה משום סקרתא) שכתבו דבמעשר בהמה כיון שחייב מן התורה לקדשו לא שייך ביה איסור להקדישו ביו"ט.
השטמ"ק הנ"ל תירץ באופן נוסף, דהנך דסיפא חמירי טפי לפי שטעם איסורן משום דדמו למקח וממכר. [לכאורה היינו כפירוש קמא דרש"י לז. (ד"ה משום) דגזירת מקח וממכר חמירא טפי דאיסורו מן המקרא, אך לפירושו השני מקח וממכר יסוד איסורו נמי כדי שלא יבא לכתוב שטר מכירה]. וראה עוד ראש יוסף.
<b>ג.</b> להלכה - הרי"ף והרא"ש וכן הרמב"ם (שבת כג. יד.) סתמו ולא חילקו, ומשמע דבכל גווני אין דנין מקדשין ומייבמין. וכן מסיק הטור (תקכד. א.), וכן פסק השו"ע (שלט. ד.). וכתבו הרשב"א והר"ן דאף ר"ת גופיה בספר הישר (חלק השו"ת סי' מח. י.) כתב שאין מקדשין אשה בשבת אלא מדוחק גדול. והרמ"א (שלט. ד.) הביא דבריו דסומכין ע"ז בשעת הדחק משום כבוד הבריות, כגון אם לא נשתוו ביום ו' על הנדוניא עד שבת והכינו כבר הסעודה והנישואין, דהוי ביוש לכלה ולחתן אם לא יכנוס.
<b>ד.</b> הב"י (תקכד. א.) הקשה מדוע הביא הטור פלוגתת רש"י ור"ת רק לענין אין דנין ואין מקדשין, ולא הזכיר נמי אין חולצין ומייבמין. ועי' מש"כ לישב הב"ח שם, וע"ע חידושי הגהות, פרישה (סק"ד), וט"ז (סק"א).
<h4>רש"י</h4>
<b>ד"ה דלהוי כגרף - שיהו מאוסים הרחים -</b> עי' בדברינו בגמ' ד"ה בי רחיא.
<b>ד"ה תיתי לי - תבואני זאת בשכרי שעברתי על דברי רבי -</b> עי' בדברינו בגמ' ד"ה אדהכי.
<b>ד"ה אין מטפחין - ביד. ואין מספקין - על ירך -</b> עי' בדברינו על רש"י לעיל ל. ד"ה מטפחין.
<b>ד"ה ואין מרקדין - וכולן לשמחה ולשיר -</b> עי' תוס' לעיל ל. ד"ה אין מטפחין, ובדברינו שם.
<b>ד"ה ולא מקדשין - ובגמ' מפרש אמאי קרי ליה רשות ומאי טעמא גזור עלייהו -</b> מהרש"ל מחק תיבות "ומאי טעמא גזור עלייהו", ונראה לפי שהוא שיטת ר"ת בתוס' דקושית הגמ' היא מ"ט גזרו והלא מצוה קעביד, ומשני דגזרו דוקא היכא שאינו מצוה גמורה. אבל העידו תוס' שרש"י פליג בזה.
<b>ד"ה ולא מחרימין - וסתם חרמים לבדק הבית -</b> כן פירשו גם הר"ן והרע"ב, ותמה התוס' יו"ט שהוא דלא כדעת חכמים (פ"ח דערכין). וכתב הרש"ש שדחקו הראשונים לפרש הכי, דאי כחכמים מאי משום מצוה איכא בחרמים. ומלאכת שלמה במשניות כתב שפירשו כן דומיא דמקדישין ומעריכין דהוו לבדק הבית. [אך צ"ע שכן פירש רש"י גם לקמן ריש לט:]. והחסדי דוד (תוספתא פ"ד ה"ג) כתב דנקט רש"י דוקא חרמי בדק הבית, דאילו חרמי כהנים משכחת לה דשרי משום שמחת יו"ט דהכהן כגון שמחרים בהמה. [ולתרום לא התירו משום שמחת יו"ט לפי דמיחזי טפי כמתקן]. וע"ע חי' מהרי"ח במשניות.
<b>ד"ה שמא יעלה ויתלוש - דהוי אסורא מדאורייתא דהיינו קוצר -</b> עי' בדברינו בגמ' ד"ה לא עולין, אות א'.
<h4>תוס'</h4>
<b>ד"ה אלא אימא - פ"ה ובלבד שלא יכסה בו כל החלונות דלר"י אסור ולר"ש מותר -</b> כתב מהרש"ל דבפירוש הקונטרס שלפנינו אינו. ובתוס' ר"פ איתא דכן משמע מתוך פי' הקונטרס. ועי' רש"ש היכי משמע, וע"ע חידושי בתרא (אות קס"ה).
<b>וגם מעיקרא כי בעי לאוקומי כר"ש משמע ליה דבכל ענין מיירי וכו' -</b> כלומר הרי בתחילה כך סברנו דלר' שמעון פטור בכל ענין, והשיב "לעולם כר' יהודה", משמע לעולם כמו שעלה על דעתך מתחילה, דלר' שמעון פטור כשאינו מתכוין אפילו מכסה כולה, ולר' יהודה מחייב - מהרש"ל.
<b>ותימה דהא מודה ר"ש בפס"ר ולא ימות והכא ודאי הן נצודות -</b> מהר"ם תמה הא שפיר יש לפרש דמעיקרא בעי לאוקמה כר' שמעון, והשיב הלא מודה ר' שמעון בפס"ר, ומשני דעל כרחך צריך לאוקמה בדאית בה כוי, ובזה אפשר לאוקמה נמי כר' יהודה ואימא ובלבד שלא יעשנה מצודה. ועי' מש"כ מהרש"ל, ומהרש"א דחה דבריו. ומסקי מהרש"א ומהר"ם שיף עפ"י התוס' ישנים והמרדכי, דבגירסת תוס' לא היה כתוב "ותסברא דר' שמעון היא והא אביי ורבא דאמרי תרוייהו מודה ר"ש בפס"ר ולא ימות", וכן בסוגיא דשבת ליתא להך גירסא, עי' בדבריהם.
וראה עוד רש"ש, חידושי בתרא (אות קס"ו), וברכת אברהם.
ובעיקר דברי תוס' דמודה ר' שמעון היכא דהוי פס"ר שיצוד הדבורים - עי' בדברינו בגמ' ד"ה אלא אימא, אות א'.
<b>ד"ה שופך ושונה - למה דס"ד דאיירי לעיל בדלף שאינו ראוי וכו' -</b> משמעות לשון תוס' דלמסקנת הסוגיא לעיל אף עולא מודה דאיירי בדלף הראוי, ומסייע לשיטת הרמב"ם שפסק להלכה דבעי דלף הראוי ודלא כהטור - עי' בדברינו לעיל ע"א ד"ה תנן נותנין כלי.
<b>וי"ל דשרי משום דהוי כגרף של רעי -</b> עי' בדברינו בגמ' ד"ה ונותנין כלי.
<b>ד"ה תיתי לי - ס"ל לרבה דהכא שרי משום פסידא דבי רחיא או משום דלא מקרו לכתחלה וכו' -</b> עי' בדברינו בגמ' ד"ה יתיב אביי.
<b>ד"ה שמא יעשה - פ"ה שלוקחין קנים וכו' וקשה וכו' לכן נ"ל שהוא כלי חרס שאין לו פתח וכו' -</b> תולדות יעקב כתב שרש"י לא פירש כתוס', דס"ל שאין לחוש לשל חרס שא"א לעשותה ולייבשה ביו"ט שתהא ראויה לשוט היום כרצונו. וכעי"ז כתב מגיני שלמה, עי' בדבריו.
<b>ד"ה והא מצוה - ור"ת פי' דהא מצוה קא עביד ואמאי גזרו וכו' -</b> צ"ע מאי שנא מהנך דסיפא דהוו משום מצוה וגזרו - עי' בדברינו בגמ' ד"ה ואלו הן.
<b>וקשה דבפ"ק דיומא בירושלמי וכו' -</b> עי' בדברינו ריש לז. ד"ה לא צריכא.
<b>דהא כיון שמתה אשתו מצוה לו לישא אשה אחרת ועוד קא עביד מצוה דכתיב וכפר בעדו ובעד ביתו -</b> לכאורה כולה חדא מילתא היא ומאי קאמרי 'ועוד' - עי' שמחת יו"ט.
<b>אלא ודאי י"ל כפירוש הקונטרס ולא קשיא מההיא דסנהדרין וכו' -</b> הנה כבר תירצו תוס' לעיל פירוש הקונטרס דניחא להש"ס למימר טעם מן התורה, ועי' חי' חת"ס שמבאר דשני תירוצי תוס' צריכי אהדדי.
<b>והדר מסיק התם בירושלמי דיומא אמר ר' מונא הדא אמר' הדין דכונסין ארמלין צריך לכונסן מבעו"י שלא יהא כקונה קנין בשבת -</b> משמע מהירושלמי דאסרו גם נישואין בשבת משום קנין, ועי' בדברינו במתני' ד"ה ולא מקדשין, אות א'.
<b>ומה"ט דאין מקדשין לפי שנראה כקונה קנין אסור כמו כן לתת גט בשבת -</b> האם יש לדקדק מלשון תוס' דדוקא לטעם הירושלמי יש לאסור גירושין בשבת ויו"ט - עי' בדברינו במתני' ד"ה ולא מקדשין, אות ב'.
<h3>דף לז.</h3>
<h4>גמ'</h4>
<b>לא צריכא דאית ליה אשה ובנים:</b>
<b>יש לו אשה או בנים:</b>
בהגהות רעק"א בשו"ע (סי' של"ט) דקדק מדהקשו תוס' לעיל (ד"ה והא מצוה) על ר"ת מהירושלמי דיומא דאמאי לא משני דשרי לישא אשה כשמתה אשתו כיון דמצוה קעביד, ולכאורה הו"ל לדחות דמיירי דיש לו כבר בנים, ש"מ דגם כה"ג שרי או דאין לו אשה או דאין לו בנים. וראה דבר אברהם (ח"ב סי' לו. ו.) שדן על הוכחה זו.
ועי' פרי יצחק (ח"א סי' מ"א) שגם דקדק דדוקא כשאית ליה אשה וגם בנים ליכא מצוה, הא אית ליה בנים ולית ליה אשה איכא מצוה גמורה דאסור לעמוד בלא אשה. ומסיק לפי"ז דמוכרין ספר תורה לישא אשה אפילו אינה בת בנים בשביל שלא יעמוד בלא אשה. וע"ע שפ"א.
<b>לא צריכא דאיכא גדול ומצוה בגדול ליבם -</b> צ"ע התינח יבום, אבל חליצה גדול וקטן שוין בה כדאיתא ביבמות לט:, והדרא קושיא דהא מצוה קעביד - עי' שטמ"ק, וחי' מנחת שלמה.
<b>לא מקדישין ולא מעריכין ולא מחרימין, גזרה משום מקח וממכר:</b>
<b>א] מקור איסור מקח וממכר, והאם איכא סרך דאורייתא:</b>
<b>א.</b> רש"י (בפי' שני) והרשב"א פירשו דגם הוא גזירה שמא יבא לכתוב, ולא חשיב גזירה לגזירה דכולה חדא גזירה היא. ועי' בשו"ת רעק"א (ח"א סי' י"ז) שנקט עיקר כפירוש זה, וכתב שכן משמע ברמב"ם (פכ"ד דשבת).
<b>ב.</b> בפירוש קמא נקט רש"י דילפינן מקרא דישעיה "ממצא חפצך ודבר דבר", ולטעם זה ניחא דלא הוי גזירה לגזירה. והנה מדברי רש"י משמע דמכולה קרא יליף, אולם ברש"י שבת (ריש קיג:) מבואר דילפינן רק מסיפא דהך קרא דכתיב "ודבר דבר", ודרשינן שלא יהא דיבורך של שבת כשל חול. ותוס' שם הקשו עליו הא מרישא דקרא כבר ילפינן דכתיב "ממצא חפצך", ודרשינן חפציך אסורין חפצי שמים מותרין. ובישוב פי' רש"י דהתם - יעוי' ב"ח (סי' ש"ז), מגיני שלמה (שבת קיג:), ופי' הרי"ף על עין יעקב שם.
<b>ג.</b> והנה לשון רש"י שעל הרי"ף "ומקח וממכר אסור <b>מדאורייתא</b> דכתיב ממצוא חפצך" וכו', והיד דוד הביא שבספר ארעא דרבנן הבין מדברי רש"י שאסור ממש מן התורה, אך הוכיח שאין לומר כן, וכוונת רש"י כדאיתא לפנינו "אסור מן המקרא".
ובשו"ת חת"ס (או"ח סי' קצ"ה ר"ח) דקדק מלשון הרמב"ם (שבת כא. א.) וכן מדברי הרמב"ן עה"ת (ויקרא כג. כד.) שאיסור מקח וממכר בשבת הוא מן התורה, אך הני מילי מי שטורח כל השבת בקביעות במסחר ומבטל לגמרי שביתתו ועובר על קרא דאורייתא דכתיב 'שבתון', אבל למכור באקראי אסור רק מדרבנן. מיהו ערוך השלחן (יו"ד פז. טז.) נקט שאין כוונת הרמב"ן לאיסור דאורייתא ממש, אלא ר"ל שבדיני שבת איסורי דרבנן חמורין כשל תורה, עי' בדבריו. וראה עוד שמירת שבת כהלכתה (פכ"ט הע' מ"ב).
<b>ד.</b> רש"י לעיל כז: (ד"ה אין פוסקין) מייתי מקרא אחרינא דמפורש בנחמיה איסור מקח וממכר בשבת. ועי' הגהות יש סדר למשנה (לעיל פ"ג מ"ה).
<b>ב]</b> האם משום איסור מקח וממכר אסרו גם נתינת מתנה בשבת ויו"ט - עי' בדברינו לעיל יד: ד"ה וב"ה אומרים משלחין, וכן בדברינו לעיל יז. ד"ה אי אמרת. ולענין הפקר בשבת ויו"ט - יעוי' בדברינו לעיל יד: הנ"ל.
<b>ג] קנין סודר בחול ובשבת:</b>
הגהות מיימוני (פ"ה דמכירה אות ב') כתב בשם רב עמרם גאון דנהגו להקנות בסודר של העדים, ותקנו שהעדים עבדי שליחותם דהקונה והמקנה. והנה השו"ע (חו"מ קצה. יא.) כתב "אין קונין בשבת קנין סודר, ואם קנו אע"פ שעשו עבירה קנו", [וכן בכל שבותין דמתני' בדיעבד מה שעשה עשה, ועי' בדברינו במתני' לו: ד"ה כל שחייבין], והקשה קצות החושן (סק"ט) כיון שהעדים הן שלוחים איך מהני קנין בשבת הא קי"ל אין שליח לדבר עבירה, [נחלקו בהא מהרי"ט (ח"א סי' קט"ז) ומשנה למלך (רוצח ב. ב.) אי אמרינן הכי גם באיסור דרבנן], ולכן פליג קצוה"ח וס"ל דסודר העדים אינו מטעם שליחות, אלא מהני מדין עבד כנעני כהא דקידושין ז., וכן נקט המחנה אפרים (שלוחין סי' ט"ו), עי' בדבריו.
ובישוב קושית קצות החושן - יעוי' פרי יצחק (ח"ב ה. יא.), קהלות יעקב (קידושין סי' ל"א), וזכרון שמואל (סי' מ"ז).
<b>ולא מגביהין תרומות ומעשרות, פשיטא:</b>
<b>טעם האיסור, וביאור הקושיא פשיטא:</b>
חי' הרא"ה פירש דמקשה פשיטא דהא בהפרשת תרומות ומעשרות איכא איסור עצמי ד'מתקן'. ובחי' ר"ד הכהן [בפי' שני] הוסיף דהא אפילו קריאת שם אסורה משום מתקן ולא רק הגבהה ממש. וביאור הלכה (תקו. ג. ד"ה ולהוליכה) פירש דמקשה הלא משום מתקן אסרו כבר לעשר בספק חשיכה, וכל שכן דאסור בשבת ויו"ט עצמן, ועי' בדברינו בסמוך.
בפירוש קמא כתב ר"ד הכהן דמקשה פשיטא לפי דהמגביה תרומות ומעשרות הוי כמקדיש, וכבר שמעינן מרישא דאין מקדישין בשבת ויו"ט. והנה טעם האיסור להקדיש הוא משום מקח וממכר, אבל המאירי נקט דאין לאסור הפרשת תרומה משום מקח וממכר, דהא גם כהן אסור להפריש על פירותיו אף שנשארין ברשותו.
ובדברי רש"י לעיל ט. (סוד"ה אוכל והולך) מבואר דאסרו להגביה תרו"מ משום שנראה כמתקן, וכן משמע מדברי תוס' שם (ד"ה גלגל). וראה עוד חי' בן הרמב"ן, ומרומי שדה כאן.
והרמב"ם (שבת כג. יד.) כתב דשני הטעמים איתא לאיסור הגבהת תרומות ומעשרות, משום מקדיש ומשום מתקן. והנה לשם מה בעינן לשני הטעמים, והאם גם ביו"ט איכא לאיסור 'מתקן' - יעוי' בדברינו לעיל ט. ד"ה אבוה דשמואל, אות א'.
<b>תני רב יוסף לא נצרכא אלא ליתנה לכהן בו ביום:</b>
פירש רש"י דס"ד כיון שרואים שמוליך תרומה לכהן, מיחזי כולה מילתא משום שמחת יו"ט ולא משום תיקוני טיבלא. והנה מתני' לעיל יב: אסרה להוליך תרומה לכהן ביו"ט, אבל נראה דסוגיא דהכא אליבא דר' יוסי בברייתא שם דשרי אליבא דבית הלל, וכן פסקו שם בסוגיא.
וביאור הלכה (תקו. ג. ד"ה ולהוליכה) פירש תירוץ רב יוסף באופן אחר מפי' רש"י: דקושית הגמ' היתה פשיטא דהלא משום מתקן אסרו כבר לעשר בספק חשיכה (שבת לד.), וכל שכן דאסור בשבת ויו"ט עצמן, ומשני דהכא איירי שכבר קרא לה שם, ויכול לאוכלן ע"י שיתן עיניו בצד זה ויאכל בצד אחר, והא דמגביה התרו"מ הוא רק כדי ליתן לכהן בו ביום, קמ"ל דאפילו כה"ג אסור משום מתקן דעשאוהו כאילו הוא טבל, עי' בדבריו.
וראה עוד מרכבת המשנה (שבת כג. ט.), ושמחת יו"ט.
<b>וה"מ פירי דטבילי מאתמול אבל פירי דטבילי האידנא כגון עיסה לאפרושי מינה חלה מפרשינן ויהבינן לכהן:</b>
<b>עיסה שנתגלגלה מערב יו"ט:</b>
דעת רבה (לעיל ט.) דאף גלגל עיסה מערב יו"ט מותר להפריש ממנה החלה ביו"ט, [ופירש רש"י דס"ל שלא גזרו על הפרשת חלה ביו"ט כיון שמותר לגלגל ולאפות ביו"ט. ותוס' פירשו עפ"י הירושלמי דמיירי שגמר הלישה ביו"ט]. ודעת אבוה דשמואל שאם גלגל מערב יו"ט אין מפרישין חלתה ביו"ט.
ולהלכה - תוס' והרא"ש שם נקטו דהלכה כרבה, אך הרי"ף פסק כאבוה דשמואל משום דמסייע ליה סוגיא דהכא דמשמע דכל שטבילא מאתמול אסור להפריש הימנה ביו"ט. ברם יעוי' שם בעל המאור רא"ש ורא"ה שדחו ראיית הרי"ף, וכתבו דסוגיין איירי בחלת א"י וסוגיא דהתם בחלת חו"ל דקילא. והרשב"א והר"ן שם כתבו דברוב הספרים ליתא להך גירסא הכא. ובחי' בן הרמב"ן שם כתב נמי דלשון זו אינה מן הגמ' אלא מדברי רב יהודאי גאון. וראה בהרחבה בדברינו לעיל ט. ד"ה אבוה דשמואל, אות ג'.
<b>אותו ואת בנו שנפלו לבור רא"א מעלה את הראשון ע"מ לשוחטו והשני עושה לו פרנסה במקומו -</b> כתב הנימוקי יוסף (ב"מ לב:) דאף דקי"ל צער בעלי חיים דאורייתא, וא"כ דוחה איסור מוקצה דרבנן, הני מילי צער גדול ולא צער פורתא כדהכא.
<b>ר' יהושע אומר מעלה את הראשון ע"מ לשוחטו ואינו שוחטו וחוזר ומערים ומעלה השני רצה זה שוחט רצה זה שוחט:</b>
<b>האם רשאי שלא לשחוט כלל:</b>
הנה כדעת ר' יהושע נפסק להלכה, ומשמעות דבריו דשרי רק אם ישחוט אחד מהם, וכן הוא לשון הרמב"ם (יו"ט ב. ד.) "ושוחט את איזה מהן שירצה". מיהו כתב המגיד משנה דבירושלמי (פ"ג ה"ד) נראה דאפילו אינו שוחט אחד מהן מותר. והרשב"א בעבודת הקדש (ש"ב ס"ב) כתב שראוי להחמיר ולשחוט אחד מהם.
ובתוספתא (פ"ג ה"ג) איתא כדברי הירושלמי וז"ל "רצה שלא לשחוט אחד מהן הרשות בידו", וכתב החזון יחזקאל דכן נראה מסברא שאם נמלך שלא לשחוט כלל רשאי, דאטו אדם שעבר והוליך גדי על כתיפו אצל הטבח, אם נמלך אח"כ מלשחוט אינו רשאי כדי שלא תהא טירחתו ביו"ט לשוא, אלא מסתבר דהא דנקטה ברייתא דילן "רצה זה שוחט" וכו' לרבותא שרשאי לשחוט אפילו זה שהעלה ראשון אף דמיחזי טפי כהערמה, אך לא להפקיע דאינו רשאי שלא לשחוט כלל.
<b>א"נ ע"כ לא קאמר ר' יהושע התם אלא דאפשר לאערומי אבל הכא דלא אפשר לאערומי לא -</b> פירש רש"י דהכא גבי פירות הכל יודעין שלא יניחם שם ואינו עושה אלא להציל. ותוס' הרא"ש (שבת קכד.) פירש דהכא לא מצי לאיערומי, שבעודן על הגג יכול הוא לראותן, וא"צ להשילן לראות אלו טובות יותר לאוכלן.
והנה בסוגיא דשבת קיז: דחו באופן אחר, דעד כאן לא קאמר ר' יהושע התם אלא משום דאיכא צער בעלי חיים, וכתב הישועות יעקב (תצח. יז.) דעל כרחך סוגיין סברה דצער בעלי חיים לאו דאורייתא. ועי' חסדי דוד (תוספתא פ"ג ה"ג).
<b>אלא אמר ר"פ לא קשיא הא בית שמאי הא בית הלל -</b> יש לעיין איך מוקמינן כבית שמאי מתני' דקתני "אין בין יו"ט לשבת אלא אוכל נפש בלבד", הלא לאוקימתא דרב נחמן בריש מכילתין נמצא דבית שמאי סברי בשבת איסור מוקצה כר' יהודה וביו"ט לית ליה מוקצה כר' שמעון - עי' רש"ש ופני יהושע.
<b>דלמא לא היא עד כאן לא קאמרי ב"ש התם אלא אהוצאה אבל אטלטול לא -</b> לכאורה מצי לדחויי עד כאן לא קאמרי ב"ש התם אלא דליכא הפסד ממון כדהכא, וכן מצי למימר עד כאן לא קאמרי ב"ה אלא דאיכא צורך קצת [כמש"כ תוס' לעיל יב. ד"ה ה"ג] - עי' מהר"ם שיף.
<b>אטו טלטול לאו צורך הוצאה הוא:</b>
סברא זו נאמרה לגבי טלטול מוקצה שאסרוהו אטו הוצאה, וטעם זה הביא בהשגת הראב"ד (שבת כד. יג.), וכן איתא ברש"י לעיל יב. (ד"ה ליפלגו באבנים). וראה ברמב"ם (שם) שנקט ג' טעמים אחרים לאיסור מוקצה. והאחרונים האריכו לבאר אמאי לא נקט הרמב"ם טעם המפורש בש"ס - עי' מגיד משנה ומגדל עוז (שם ה"ג), ב"ח (ריש סי' ש"ח), פמ"ג במשב"ז שם, ערוך השלחן שם, קהלות יעקב (סי' ד'), וחי' מנחת שלמה כאן.
וכמה נפק"מ איכא בין טעמי הרמב"ם לטעם הראב"ד - עי' ישועות יעקב (או"ח סי' ש"ח).
והנה בפסחים מז: ס"ד למילף דמוקצה דאורייתא מקרא "והכינו את אשר יביאו", ודחי התם דמוקצה דרבנן הוא, אכן ברש"י לעיל ב: משמע דרבה סובר לפי האמת דמוקצה דאורייתא, וראה בדברינו לעיל ב: ד"ה אמר רבה, אות א'.
ויש לתמוה מאד דלפום ריהטא דסוגיין משמע דטעם האיסור להשיל פירות בשבת דריש פירקין הוא משום טלטול מוקצה, ותימה הלא לעיל לו. מוכח דבפירות הראויין איירי [עי"ש רש"י ד"ה ואיידי], ואכן רש"י ושאר הראשונים פירשו בריש פירקין טעם האיסור משום טירחא. ועי' בדברינו במתני' לעיל לה: ריש פירקין.
<h4>מתני'</h4>
<b>הבהמה והכלים כרגלי הבעלים וכו':</b>
כתב הפני יהושע דמשנה זו דתחומין שייכא גבי שבת כמו גבי יו"ט, והא דנקטיה ביו"ט משום שאין דרך אדם להוליך בהמת חבירו או כלים ממקום למקום בשבת, משא"כ ביו"ט אורחא דמילתא היא כיון שיש צורך בכלים לאוכל נפש, וכן הבהמה לשוחטה והעיסה שהן אוכל נפש בעצמן.
והנה הב"י (שצז. ג.) העיר על הטור אמאי נקט כל דינים הללו בהלכות שבת, והלא אינם ענין כלל לשבת אלא ליו"ט, מיהו יעוי' בב"ח (סק"ב) ופרישה (סק"ג) ומג"א (סק"ב) שכתבו דיש מן ההלכות ששייכות ויש בהן נפקותא גם לענין שבת.
<b>כלים המיוחדין לאחד מן האחין שבבית הרי אלא כרגליו:</b>
<b>בגדר 'מיוחדין' לאחד האחין:</b>
חי' המאירי פירש דמיירי אפילו יש לאחין חלק בכלים אלו, כיון שאינן משתמשין בהן חלה שביתה לפי המשתמש ואין כח לאחין לאסור או להקנות שביתתן. ודחה יש מפרשים דמיירי שאין לאחין חלק בהן, דא"כ פשיטא ומאי למימרא.
<b>וכן האשה ששאלה מחברתה תבלין ומים ומלח לעיסתה וכו' -</b> כתב חזון יחזקאל (תוספתא פ"ד ה"ו בביאורים) דנקט התנא לשון 'שאלה', לפי דקי"ל בשבת פרק שואל שאסור לומר בשבת ויו"ט לשון הלואה אלא רק לשון שאלה.
<h4>רש"י</h4>
<b>ד"ה משום מקח - ומקח וממכר אסור מן המקרא וכו' א"נ מקח וממכר אתי לידי כתיבת שטרי מכירה -</b> עי' בדברינו בגמ' ד"ה לא מקדישין, אות א'.
<b>וא"ת הויא לה גזרה לגזרה כולה חדא גזרה היא -</b> בחי' הרא"ה כתב דהיינו מקח וממכר גופיה, ולאו דוקא קאמר "משום מקח וממכר". וכן משמע בר"ן וז"ל "הני בהדי מקח וממכר חדא מילתא נינהו ואתי לאיחלופי".
<b>ד"ה תני רב יוסף - דאיכא למימר לאו מוכחא מילתא היא דלתקוני טבלא מכוין וכו' -</b> עי' בדברינו בגמ' ד"ה תני רב יוסף.
<b>ד"ה אטו טלטול - והאי דלא גזרו על טלטול כלים ואוכלים מפני שלא יוכלו לעמוד בהן וכו' -</b> כעי"ז כתב רש"י לעיל יב. ד"ה ליפלגו באבנים, ועי' בדברינו שם.
<b>מפני שלא יוכלו לעמוד בהן לבטל עונג שבת ושמחת יו"ט -</b> מלשון רש"י דייקא דבשבת דוקא איכא מצות עונג, אך ביו"ט חיוב שמחה איכא ולא עונג, וראה בדברינו לעיל לד: ד"ה בעא מיניה רבא.
ומאידך משמעות לשון רש"י שרק ביו"ט יש דין שמחה ולא בשבת, ובספר פירות תאנה הביא שכן דייק המנחת פתים (סי' תקכ"ט), וכ"כ הבכור שור סוף תענית, אך הבה"ג מונה בתחילת ספרו מצות <b>שמחת</b> ועונג שבת, וכן בספרי פרשת בהעלותך דרש 'וביום שמחתכם' אלו שבתות, עי' בדבריו.
<b>ד"ה שאין בהן ממש - אין ניכרות לא בקדרה ולא בעיסה -</b> במשנה איתא רק 'עיסה', אך רש"י דייק דגם בקדרה מיירי מדנקטה המשנה 'תבלין' - עי' רש"י לקמן לט. ד"ה ואין בטלין.
<b>ובמלח לא פליג דמוקמינן לה בגמ' במלח אסתרוקנית שהיא גסה וניכרת -</b> עי' בדברינו לקמן לט. ד"ה לא קשיא.
תוס'
<b>ד"ה ורמינהו - ותימה דאמרינן במגילה אין בין יו"ט לשבת אלא אוכל נפש בלבד ואמאי לא פריך ליה ממשילין וכו' -</b> צ"ב דהכא עדיף טפי להקשות סיפא דמתני' ארישא, וכיון דמוקמינן הכא בתרי תנאי ממילא ליכא לאקשויי במגילה - עי' מש"כ הפני יהושע.
<b>וי"ל דהתם לא פריך ממתני' משום שהיה יודע שהיה יכול לדחות וכו' -</b> תוכן תירוץ תוס': דהתם במגילה היה יכול לדחות דמתני' התם איירי במידי דאורייתא דהחמירו לאסור אף ביו"ט מלבד אוכל נפש אבל מידי דרבנן איכא טובא שהקילו ביו"ט, לכך לא הקשו ממשילין, אבל מתני' דהכא דקאי אכל שבותין דרבנן שהוזכרו במשנה על כרחך ליכא לשנויי הכי, על כן מקשינן שפיר ממשילין. והוסיפו תוס' דלהכי לא פריך הכא לאלתר מב"ה דמתירין הוצאה, דיש לתרץ איפכא שבאיסורי דרבנן דוקא החמירו לאסור ביו"ט ולא בדאורייתא, ומ"מ משני שפיר בסמוך הא ב"ש והא ב"ה וכו'. [כן פירשו מהרש"ל, מהר"ם, ומהרש"א, ועי' מהר"ם שיף, חי' חת"ס, ושמחת יו"ט].
מיהו צ"ע אי מוקמינן מתני' דמגילה במידי דאורייתא, מצי שפיר לאקשויי התם מהוצאה דהוי דאורייתא - עי' מש"כ בזה המפרשים הנ"ל.
<h3>דף לז:</h3>
<h4>גמ'</h4>
<b>הלוקח בהמה מחברו מערב יו"ט אע"פ שלא מסרה לו אלא ביו"ט הרי היא כרגלי הלוקח, והמוסר בהמה לרועה אע"פ שלא מסרה לו אלא ביו"ט הרי היא כרגלי הרועה:</b>
ברא"ש (סי' ד') הגירסא כך: "הלוקח בהמה מחברו מערב יו"ט אע"פ שלא מסרה לו אלא ביו"ט הרי היא כרגלי <b>הרועה</b>", ובהגהות הב"ח שם וכן הקרבן נתנאל (אות ק') הגיהו בדברי הרא"ש כדאיתא לפנינו. ברם גם בפי' ר"ח ובתוס' רי"ד איתא כהך גירסא, וכתב התוס' רי"ד דרבותא אשמעינן, לא מיבעיא בהמה שלו שבביתו הרי היא כרגלי הרועה, אלא אפילו לקחה מערב יו"ט ונתנה לו המוכר ביו"ט, כיון שכבר מכרה מאתמול אע"פ שעמדה בבית המוכר כעמדה בבית הקונה דמיא והרי היא כרגלי הרועה שלו.
ומהר"ם שיף דקדק גם מפי' רש"י כגירסת הראשונים, מדנקט "הלכך בין מוכר בין לוקח", והא בסיפא דברייתא דמיניה מקשינן לא הוזכר מוכר ולוקח. ובאופן נוסף כתב בלא הגה"ה, דלפי' רש"י סיפא קאי ארישא. ובדרך זו נקט גם השטמ"ק אליבא דרש"י. וראה עוד חי' חת"ס, ומרומי שדה.
<b>אע"פ שלא מסרה לו אלא ביו"ט:</b>
<b>איך מותר לקנות ביו"ט:</b>
הקשה חי' חת"ס איך שרי למשוך הבהמה ולעשות קנין ביו"ט, ותירץ דס"ל לר' דוסא כר' שמעון (ב"מ מט:) דמעות קונות אפילו מדרבנן, נמצא שכבר גמר הקנין מערב יו"ט.
מיהו השטמ"ק כתב דאוקמוה כרגלי הלוקח אע"פ שעדיין לא עשו קנין ויכול המוכר לחזור בו, כיון שהסכימו על המקח ומסתמא לא יחזור בו. וע"ע ראש יוסף.
<b>אפילו תימא ר' דוסא ולא קשיא כאן ברועה אחד כאן בשני רועים:</b>
<b>פירושי הראשונים, ולענין דין ברירה:</b>
<b>א.</b> פירשו הראשונים (רש"י, רא"ש, טור שצז. ה., חי' הרא"ה, חי' ר"ד הכהן, חי' המאירי) דמתני' בשני רועים איירי, וכיון שלא מסר מערב יו"ט נמצא שלא ידעינן להי מינייהו הויא דעת הבעלים, הלכך הרי הן כרגלי הבעלים.
והקשו הראשונים הלא ר' דוסא גופיה אית ליה (ב"ק סט.) דיש ברירה, א"כ נימא כשמסר לאחד הרועים ביו"ט הוברר הדבר שהוא הרועה. [בהערות המהדירים תמהו הלא מסקנת הגמ' בב"ק דר' דוסא לית ליה ברירה]. ותירצו הרשב"א והמאירי בשם תוס' [כעי"ז בתוס' גיטין כה: ד"ה דברי], דדוקא כשמתנה בפירוש אמרינן ברירה, אבל הכא לא התנה בפירוש מערב יו"ט על אחד הרועים.
ובחי' הרא"ה ור"ד הכהן תירצו דלענין תחומין בגמר דעת תליא מילתא, ובשני רועים ליכא גמר דעת לקנות שביתה עד שימסרנה לאחד מהם.
ובחי' המאירי כתב דמאחר שיש בעיר רועים הרבה, אין לומר שנתברר למפרע למי רצונו למוסרה, דאפשר שהיה רצונו לרועה אחר.
ובהשגות הראב"ד על בעה"מ כתב דבשני רועים אם מסר לאחד מהן ביו"ט אכן אמרינן ברירה, אבל כיון שמסר לשניהם יחד לא קנה אחד מהן ולא נסתלקו הבעלים. [וכן הוא מפרש לדעת הרי"ף, עי' בסמוך]. וע"ע מהר"ם שיף (בסוף דבריו), חידושי בתרא (אות קעו-קעח), וברכת אברהם.
<b>ב.</b> לשון הרי"ף "אוקימנא בשני רועים <b>דלא קנה אחד מהן</b> ולפיכך הרי אלו כרגליו", ומשמעות לשונו שכבר מסר לרועים מערב יו"ט ואפילו הכי לא קנו שביתה. וכן דייקא לשון הרמב"ם בהלכותיו (יו"ט ה. יא.), ובפירוש המשניות.
ותמה בעל המאור דכיון שמסרה מערב יו"ט ודאי הרי היא כרגלי הרועה בין שהוא אחד ובין שהם שנים, וכן תמה הגהות הרמ"ך על הרמב"ם, ומסקי כפי' רש"י.
והר"ן פירש דברי הרי"ף, דמערב יו"ט מסר לשני הרועים ולא בירר דבריו, ולמחר בירר שרצונו לאחד מהם, ואף דקי"ל בדרבנן יש ברירה, כיון שעדיין לא בירר למי ימסור שמירתה, לא גמר אדעתיה לאפוקה מרשותיה. וראה מהר"ם שיף שביאר ה'דייקא נמי' לפירוש הרי"ף.
מיהו הרמב"ן במלחמות, השגות הראב"ד, וחי' המאירי נקטו שלא נתכוין הרי"ף כלל לחלוק על פי' רש"י, עי' שביארו כל אחד כסגנונו דברי הרי"ף. ועי' ראש יוסף במתני' לעיל ע"א.
<b>ג.</b> להלכה - כתב המשנה ברורה (שצז. יב.) שסתימת לשון המחבר משמע כהרמב"ם והרי"ף [כמפרשים דפליגי על רש"י], אך הביא המשנ"ב את שיטת הראשונים החולקת.
<b>דיקא נמי דקתני לבנו או לרועה שמע מינה:</b>
<b>מחלוקת ראשונים בביאור הדיוק, ונפק"מ לענין המוסר לבנו:</b>
<b>א.</b> הרא"ש ושטמ"ק ביארו שהדיוק מדהזכירה המשנה גם 'בנו', ש"מ דבנו גם רועה הוא, ונמצא דמשנתינו איירי בדאיכא שני רועים ולכן הבהמה כרגלי הבעלים. וכן איתא בהר"י מלוניל דבנו הוא מן הרועים בעיר.
<b>ב.</b> הרמב"ם (יו"ט ה. יא.) כתב "המוסר לבנו הרי הוא כרגלי האב, מסרה לרועה ואפילו לא נתנה לו מערב יו"ט הרי הוא כרגלי הרועה", ותמה הרשב"א מנין לו לחלק בין בנו לרועה, ומשמע שמפרש משנתינו בבנו שאינו רועה ואין רגיל למוסרה לו, ופשטות הסוגיא אין נראה כן.
והמגיד משנה כתב שהרמב"ם מפרש דיוק הגמ' הכי: אי אמרת בשלמא משנתינו בשני רועים איירי, אבל ברועה אחד קנאה הרועה, היינו דאיצטריך למיתני 'בנו' לאשמעינן דאף שהוא יחיד לא קנה, לפי שדרך בני אדם למסור חפציהן לבניהם ולא נחשב כיצאו מרשות הבעלים, אלא אי אמרת דמתני' מיירי ברועה אחד ואפילו הכי לא קנאה הרועה, למה לי למיתני 'בנו', השתא רועה בעלמא הבהמה ברשות בעליה בבנו לא כל שכן.
ובאופן אחר - עי' מש"כ לבאר הים של שלמה (סי' י'), וע"ע ראשון לציון, חסדי דוד (תוספתא פ"ד ה"ד), ושפ"א.
<b>ג.</b> להלכה - פסק השו"ע (שצז. ה.) דהמוסר בהמתו לבנו הרי הוא כרגלי האב. והביא המג"א דברי המגיד משנה לפי שדרך בני אדם להפקיד כליהם ביד בניהם ואין כוונתם למוסרן לרשותם. אולם המשנה ברורה (סק"י) ובשער הציון (ה') הביא שהרבה חולקים על פסק המחבר, וסברי כדעת כל הראשונים דפליגי על הרמב"ם בפירוש הגמ', ולפי"ז אין בנו עדיף מאחר ודינו כמו מסרה לרועה. ובשער הציון כתב דנראה שאף הרמב"ם מודה שאם היה בנו רועה קבוע ורגילין הכל למסור לו בהמותיהן, דהוו כרגלי הבן ואפילו מסרה לו בשבת.
<b>אמר רבב"ח א"ר יוחנן הלכה כר' דוסא -</b> צ"ע הלכה מכלל דפליגי, והלא אוקמינן דר' דוסא ומשנתינו לא פליגי. ותירצו הרשב"א חי' הרא"ה ושטמ"ק דהיא גופה קמ"ל דלא פליגי ושינויא דשנינן שינויא הוא, לכך שפיר קיימו דברי ר' דוסא להלכה וברועה אחד. וע"ע חי' ר"ד הכהן.
<b>והאמר ר' יוחנן הלכה כסתם משנה ותנן הבהמה והכלים כרגלי הבעלים -</b> השטמ"ק בשם מורו תמה מאי קשיא שאני התם דלא מסרה לרועה, וכתב דאפשר דלישנא קייטא נקט וכאילו אמר וכו', וסמך על המשך המשנה "המוסר לבנו או לרועה". ומהר"ם שיף ורש"ש אכן הגיהו להוסיף תיבת וכו'.
<b>ת"ר שנים ששאלו חלוק אחד בשותפות וכו':</b>
<b>מדוע אין החלוק טפל לאדם:</b>
הקובץ שיעורים (אות ע"א) הקשה בשם חמיו הגר"מ אטלס הלא קי"ל (שבת צג:) המוציא אוכלין פחות מכשיעור בכלי פטור אף על הכלי לפי שהכלי טפילה לו, וכן לענין תחומין שנינו (עירובין צז:) חבית שקנתה שביתה ומים לא קנו שביתה בטלה החבית כלפי המים, א"כ אמאי הכא לא נימא שהמלבוש טפל לאדם ואין בו איסור תחומין כלל.
ותירץ הקובץ שיעורים דאפשר שמלבוש לא מיקרי טפל, והא דמותר להוציא בשבת דרך מלבוש, הוא משום דבקרא איכא איסור להוציא משא ודרך מלבוש לא איקרי 'משא', אבל איסור תחומין אינו תלוי ב'משא', עי' בדבריו שם (אות עא-עג).
וקהלות יעקב (עירובין סי' ט"ז) כתב דסוגיין מוכח דסברה דתחומין אין איסורן משום 'מלאכה', ורק לענין מלאכה כגון הוצאה אמרינן דהטפילה נגררת אחר עיקר המלאכה. ועוד כתב לחלק דאפילו נימא שתחומין הוו 'מלאכה', י"ל דדבר שהוא טפל נחשב כפחות מכשיעור, אבל בתחומין לא אשכחן בהו דין שיעורא לפיכך גם על הטפילה איכא איסור גמור דלא גרע מחמת טפילתו מפחות מכשיעור.
וראה עוד מש"כ בזה חי' מנחת שלמה כאן [ממנחת שלמה קמא סי' ט"ו], וחזון יחזקאל (תוספתא פ"ד ה"ו).
<b>זה לילך בו שחרית לבית המדרש וזה ליכנס בו ערבית לבית המשתה -</b> פירש רש"י שחרית של יו"ט וערבית של יו"ט, וכתב המשנה ברורה (שצז. כב.) דאין לומר דערבית היינו למוצאי יו"ט הראשון הנכנס ליו"ט שני, דא"כ ב' קדושות הן ואם האחד קדוש השני חול ואין האחד אוסר חבירו, אלא על כרחך דהכוונה לערבית שלפני שחרית דיום ראשון. אך א"כ צ"ע אמאי נקטה הברייתא שחרית לפני ערבית - עי' משמר הלוי (עמ' ר"ט), והערה בטור 'שירת דבורה' (סי' שצ"ז הע' י').
<b>אתמר שנים שלקחו חבית ובהמה בשותפות רב אמר חבית מותרת ובהמה אסורה וכו' אי קסבר יש ברירה וכו' ואי קסבר אין ברירה וכו':</b>
כתבו חי' הרא"ה ור"ד הכהן דודאי מוכח בב"ב קז. דסבר רב יש ברירה, אלא דהכא מקשה דלא ברירא סברתו בין אם סבר יש ברירה בין סבר אין ברירה.
ויש לעיין דבעירובין עא: פסק רב כר"א בן תדאי דס"ל התם אין ברירה - עי' תוס' שם (ד"ה ר"א בן תדאי) שכתבו דאין זה כשאר אין ברירה דעלמא, וכעי"ז כתב השטמ"ק כאן. וראה עוד שערי ישר (ש"ג סו"פ כ"ב) שהרחיב בענין ברירה בחלוקת שותפין וכן לענין תחומין.
<b>אי קסבר יש ברירה וכו' ואי קסבר אין ברירה וכו':</b>
<b>א] גדר סברת מ"ד יש ברירה:</b>
בשערי ישר (ש"ז פי"ח ד"ה ואפשר), וכן בקובץ שיעורים כאן (אות ל"ה) נקטו שאין הדבר נחשב מבורר כבר מעתה, אלא שהעתיד יוכיח למפרע מה שהיה משעה ראשונה. ברם בחי' הגרנ"ט (גיטין סי' פ"ב) נקט דכיון שעתיד להתברר נחשב כחל כבר מעכשיו.
<b>גדר סברת מ"ד אין ברירה:</b>
נחלקו בהא הראשונים: דעת פירוש קמא בתוס' עירובין לז: (ד"ה אלא מעתה), וכן הוא דעת הר"י בתוס' גיטין עג: (ד"ה תנא) שלא חל הדבר כלל. אך דעת מהר"י בתוס' עירובין הנ"ל, וכן מוכח מפי' רש"י בחולין יד. (ד"ה אוסרין) שחל מספק וא"א לברר הדבר. וכגון האומר "שני לוגין שאני עתיד להפריש יהיו תרומה מעכשיו", דלפירוש הראשון לא חלה תרומה כלל, ולפירוש השני חלה אלא שא"א לברר בהפרשה מה התרומה ומה החולין. וביאור רחב ונידון בשני צדדים הללו, יעוי' בקובץ שיעורים כאן (אות לה-מ).
והשאגת אריה (סי' צ') הקשה לסוברים דהוי ספק אם נתברר, אמאי החמיר ר' יוחנן הכא בתחומין הלא ספק דרבנן להקל, עי' שכתב דבדבר שיש לו מתירין מחמירין גם בספק דרבנן. ובית הלוי (ח"א סי' מ"ט) כתב לישב דלא שייך למימר הכא ספיקא לקולא, כיון שאם ירצה גם להוליכו לצד השני שהוא תחום חבירו נתיר לו מספק והוי כתרתי דסתרי. ועי' שו"ת רעק"א החדשות סי' ה'.
<b>ב] מה בין תנאי לברירה:</b>
הנה תנאי הוא כעין ברירה שמברר מעשהו עפ"י העתיד להיות, ומ"מ אף למ"ד אין ברירה תנאי מועיל, וביאור החילוק כתבו רש"י גיטין כה: (ד"ה ולכי), ותוס' שם (ד"ה ולכי) דתנאי דעתו לקיימו וגם בידו לעשותו, משא"כ בברירה שאין תלוי בדעתו וברצונו.
והרמב"ן וריטב"א (גיטין שם) חילקו באופן אחר: שתנאי חל רק על דבר אחד והיינו כגון האשה המתגרשת, משא"כ ברירה שחלה על שני הדברים, כגון האומר על שתי נשים איזו מהן שתצא בפתח תחילה. ועי' שערי ישר (ש"ז פי"ח), ובמערכת הקנינים (פט"ז ד"ה ובטעמא).
<b>לעולם קסבר יש ברירה ושניא בהמה דקא ינקי תחומין מהדדי:</b>
<b>א]</b> מרומי שדה דן לפי מה שהעלו הב"ח והש"ך (יו"ד סי' י"ד) דשייך תערובות בחלב שבבהמה, א"כ הכא נמי נימא דבטל האיסור, ואף דהוי דבר שיש לו מתירין, הא קי"ל כל שלא הוכר האיסור לא שייך ביה דבר שיש לו מתירין.
והביא שהנודע ביהודה יישב עפ"י סברת המרדכי (סוף חולין) דכל שלא הוברר האיסור מעולם לא שייך כלל ביטול, עי' שדחה דבריו, ומסיק דטעמא הכא דלא בטל משום שבהמה כמחובר דמיא ולא שייך ביטול, ואף דכשחולב נעשה תלוש מ"מ הוי מבטל איסור בידים.
<b>ב]</b> בסנהדרין קיב. אמר רב חסדא "בהמה חציה של עיר הנדחת וחציה של עיר אחרת אסורה, עיסה חציה וכו' מותרת", ומפרשינן דבהמה אסורה משום דכמאן דלא פליגא, ופירש רש"י דלא מהני שחיטתה מפני צד עיר הנדחת שבה דלמיתה קיימא, וכששוחט לסימן של עיר הנדחת אינו שוחט אלא ממית.
והקשה הקובץ שיעורים כאן (אות ע"ה) דבלאו האי טעמא בהמה אסורה משום דקא ינקי איברים מהדדי, וכתב דאפשר שרב חסדא ס"ל כרב כהנא ורב אסי דסוגיין ולא כרב. אך העיר דאכתי תיקשי לפוסקים הלכה כרב.
<b>ג]</b> בחידושי בתרא (אות ק"פ) הקשה מאי שנא אדם האוכל אצל חבירו דאין עליו דיני שביתת חבירו מחמת אוכל חבירו שבמעיו. וביאר דהאדם לא מיקרי אדם מחמת חלקי גופו, אלא שם האדם נקבע מחמת צלם אלוקים שנברא בו, והאוכל שבמעיו טפל לעיקר מהות האדם, משא"כ בהמה שחשיבותה מחמת אברי גופה, וכיון שינקו חלק מחלק לא שייך לומר שטפלים החלקים לעיקר.
<b>אמרי ליה רב כהנא ורב אסי לרב לאיסור מוקצה לא חששו לאיסור תחומין חששו:</b>
<b>א] במה מוקצה חמור מתחומין:</b>
מבאר גליון מהרש"א בשם בשמים ראש, דמקשים מקל וחומר, אם לא חששו לאיסור מוקצה דחמיר דיש לו עיקר בדאורייתא, וגם איסורו שוה בכל אדם, כל שכן דאין לחוש לאיסור תחומין.
ובאופנים נוספים יש לפרש דמוקצה חמיר מתחומין: דהנה יעוי' בדברינו בסמוך שהראשונים ביארו דעת הרי"ף שפסק כרב, משום דס"ל דרב שתיק משום שלא חש לאתקפתייהו, וטעם הדבר דלא חש י"ל כמש"כ מהר"ץ חיות בשם הפוסקים דתחומין איקרי ממון [כדאיתא בתוס' לקמן ריש לח:] ולכן אינו בטל, משא"כ מוקצה דהוי דבר איסור ושפיר בטל. ועי' קהלות יעקב (סי' כ"ד) שהאריך לפרש על דרך זה. וראה עוד בקהלות יעקב (סי' ט') שכתב עפ"י הצל"ח דמוקצה לא חשיב דבר שיש לו מתירין לפוסקים שדבר החוזר ונאסר לא הוי דבר שיל"מ, ולפי"ז ניחא דתחומין חשיבי דבר שיש לו מתירין דהרי יכול לאוכלו במקומו, משא"כ מוקצה שאסור כל היום, ומשום דלאחר השבת יהא מותר לא חשיב יש לו מתירין שהרי חוזר ונאסר לשבת הבאה.
מיהו יש שפירשו הך 'מוקצה' באופנים אחרים, עי' אות ב'.
<b>ב] מהו 'איסור מוקצה' דהכא:</b>
<b>א.</b> רש"י, ספר המכתם, וחי' המאירי פירשו דכל חד מינייהו אקצי דעתיה מחלקו של חבירו. ותמהו תוס' הלא חלק חבירו מותר לו לאכול, ושנינו לעיל יד: משלחין ביו"ט בהמה חיה ועוף בין חיין ובין שחוטין, ומהיכי תיתי להחשיב חלק חבירו כמוקצה לדידיה. אמנם מצינו מקומות נוספים דרש"י חשיב להו מוקצה משום דאסח דעתיה מאכילתו, ותוס' הקשו עליו - עי' תוס' לעיל לג. ד"ה ושדי, ותוס' שבת יט: ד"ה שמן, [מיהו עי' ריטב"א שבת שם], ועי' רש"י לקמן מ. סוד"ה ואי אינהו.
והרשב"א תירץ אליבא דרש"י, דבעלמא שחלקו ידוע ומבורר לבעליו מערב יו"ט, כל שמוכן לגמרי לבעליו אינו מוקצה לחבירו, משא"כ הכא שאף חלקו אינו מבורר מערב יו"ט לפי שתמיד כל חלק יונק מחבירו, לפיכך הוא מוקצה לכל אחד מפני חלק חבירו.
ובחי' הרא"ה והשטמ"ק ביארו כוונת רש"י, וכ"כ המאירי דהכא דוקא כל אחד מקצה דעתו מחלק חבירו מפני שהוא חוץ לתחומו. מיהו גם ע"ז הקשו הרא"ה ושטמ"ק דאף לענין תחומין איתא לעיל כה. דהבא בשביל ישראל זה מותר לישראל אחר, ולא אשכחן דליהוי מוקצה משום איסור תחומין.
ועוד בישוב פי' רש"י - יעוי' מגיני שלמה, פני יהושע, וחי' חת"ס.
<b>ב.</b> תוס' בשם רבינו שמואל, תוס' ר"פ, חי' הרא"ה בשם ר"ת, וחי' ר"ד הכהן, וכן הסכים הרשב"א לפרש ד'איסור מוקצה' הוא מה שהבהמה משביחה ומוסיפה שמנונית ביו"ט ודמי לנולד, ולא חש רב לזה אף דבעלמא אית ליה דר' יהודה במוקצה ונולד.
וטעם הדבר שאכן לא חיישינן לנולד זה, מבואר מדברי חי' הרא"ה ור"ד הכהן, דכל דעביד דאתי לא אסרו משום נולד, [כצואת קטן ומעיינות המושכין דשבת קכא:, ועי' תוס' שבת יט: ד"ה שמן]. ועוד דהא הוי כאוכל הבא לאוכל כההיא דהסוגיא דשבת קמה:
והמג"א (שיח. ח.) כתב דלא חיישינן בהא לנולד לפי שהשמנונית בטלה ברוב, ואף דקי"ל דבר שיש לו מתירין לא בטל, דשאני הכא שהאיסור נולד בתערובת. והאחרונים האריכו לדון בסברא זו - עי' חי' רעק"א בהרחבה [משו"ת רעק"א ח"א סי' קפ"ט, ומדרשא לשבת הגדול סוף דרו"ח חולין דרוש ב'], חי' הצל"ח, משכנות יעקב (סי' קמ"ח), ישועות יעקב (שיח. ה.), שער המלך (יו"ט ה. ב.), קהלות יעקב (סי' כ"ד), ובהערת המהדיר (80) לרשב"א.
והנה הרמ"א (שיח. ב.) פסק שאם קצץ פירות מן המחובר לצורך חולה אסורין לבריא משום שגדל והולך בשבת ויש בו משום מוקצה, והעיר המג"א הנ"ל דהוא דלא כתוס' דאמרי דכה"ג לא הוי מוקצה אפילו לר' יהודה.
והפני יהושע תמה לפי' תוס' אמאי קשיא רק בבהמת שותפין, הלא הך מוקצה יש לחוש גם בבהמה שכולה שלו שגדלה ומוסיפה שמנונית ביו"ט, עי' בדבריו.
<b>ג.</b> הר"ח מפרש ד'איסור מוקצה' דהכא היינו מה שהבהמה כולה היתה מוקצה אתמול, ואנו שוחטין אותה ביו"ט, וצ"ב.
<b>ד.</b> חי' הרא"ה פירש שאין כוונת הגמ' להקשות מאיסור מוקצה כפשוטו, אלא הכוונה לאיסור 'יוצא' דחולין סח., דבהמה המקשה לילד והוציא העובר את ידו והדר שחט את הבהמה, העובר כולו שבמעיה מותר באכילה והאבר שיצא אסור, ואף שכל האיברים ינקי מהדדי, אלמא איסור יניקה לאו כלום הוא, ומשום דאיסור 'יוצא' אין לו שם מיוחד דאינו אבר מן החי ולא נבילה, ומרגלא בפומיה 'איסור מוקצה' הלכך מכנהו 'מוקצה' כלומר מוקצה מאכילה.
<b>ה.</b> ראשון לציון פירש שכוונת הגמ' לאיסור 'מוקצה ונעבד' שהוזכר לענין איסור ע"ז, דאף דקי"ל (ע"ז מח.) המשתחוה לאילן נאסר אף מה שהוסיף, מ"מ המוקצה ונעבד אין חוששין לתוספתו לפי שלא מינכר, עי' בדבריו. וע"ע חי' חת"ס.
<b>מאי הוי עלה ר' הושעיא אמר יש ברירה ור' יוחנן אמר אין ברירה:</b>
<b>שיטות הראשונים להלכה לענין חבית ובהמה:</b>
רש"י פירש דר' הושעיא דאמר יש ברירה סבר חבית ובהמה מותרין, ור' יוחנן דאמר אין ברירה סבר דאסורין. ולפי"ז נמצא דרב דס"ל חבית מותרת ובהמה אסורה הוא שיטה שלישית. והנה לקמן פסקינן הלכתא כר' הושעיא משום שבדרבנן יש ברירה, ולפי"ז להלכה בין חבית ובין בהמה מותרין. וכן פסק הטור (שצז. י.).
ברם הרי"ף פסק הלכה כרב משום דקם בהדי ר' הושעיא בחדא שיטתא, וכן פסק הרמב"ם (יו"ט ה. כ.). ובעל המאור התקיף דהא רב יחידאה הוא דחייש ליניקת תחומין, ור' הושעיא פליג עליו בזה, וכן רב כהנא ורב אסי תמהו עליו ושתיק להו. אמנם כתבו הרא"ש (סי' ז'), הר"ן, חי' ר"ד הכהן, וחי' המאירי שהרי"ף סבר דהאי דשתיק רב משום דלא חש לדבריהם. אולם תוס' ב"ב סב. (ד"ה ומודה רב) כתבו דרב כהנא ורב אסי הוו כמו תלמיד חבר לרב, וברוב מקומות רב מודה כששתק להם.
והרמב"ן במלחמות נקט כהרי"ף והרמב"ם דר' הושעיא לא פליג על דברי רב ביניקת תחומין, אלא לענין דין ברירה בלבד נחלק עם ר' יוחנן, הלכך הלכתא כרב לגמרי, עי' שפירש דאף רש"י לא יחלוק ע"ז. אולם הרא"ש מסיק כדעת בעל המאור, וסייע לזה דלא מסתבר דהא דבעי תלמודא "מאי הוי עלה" קאי אעיקר פלוגתת רב ושמואל בברירה, דהלא קי"ל בכולי תלמודא הלכתא כרב באיסורי, הלכך נראה דקאי על הא דאסר רב בהמה משום יניקת תחומין, ופשיט מדנחלקו ר' הושעיא ור' יוחנן בפלוגתת רב ושמואל, ולא הזכירו אלא דפליגי לענין ברירה, משמע דאי יש ברירה בין בהמה ובין חבית שרו ולא אסרינן בהמה משום יניקת תחומין, וש"מ על כרחך דהא דשתיק רב משום דהדר ביה.
וכדברי בעל המאור והרא"ש מסיק גם בהשגות הראב"ד על בעה"מ, [וצ"ב אמאי לא השיג על הרמב"ם בהלכותיו, ועי' שער המלך יו"ט ה. טו.]. וכן נקט חי' הרא"ה. וכן מצדד הרשב"א שאין לחוש ליניקת תחומין, אך מסיק דכך נראה להלכה אך למעשה יש לחוש לדברי הרי"ף. וראה עוד ים של שלמה (סי' י"ב), וקרבן נתנאל (אות ש').
להלכה - פסק השו"ע (שצז. י.) כדעת הרי"ף והרמב"ם דבהמה אסורה. והקרבן נתנאל הנ"ל תמה על הרמ"א שלא הגיה עליו כלום, והלא רש"י ובעל המאור ובעל העיטור והרא"ש והר"ן והטור כולהו סברי להלכה דבהמה מותרת, וכן מוכח מדברי הרמב"ן ב"ב דף ס"ב דס"ל דרב הדר ביה. מיהו יעוי' רש"ש ומהר"ץ חיות (סנהדרין קיב.) שלפי פירושם במימרא דרב חסדא שם, נמצא דרב חסדא גם סובר סברת רב דבבהמה ינקי מהדדי, וא"כ נמצא סייעתא לפסק הרי"ף והרמב"ם מדברי רב חסדא.
ולמעשה - כתב ביאור הלכה (שצז. י. ד"ה הרי) דיש להקל לצורך גדול כדעת כל הראשונים הנ"ל ודלא כשו"ע.
<b>והתנן המת בבית ולו פתחים הרבה וכו' -</b> בביאור משנה זו יעוי' בדברינו לעיל דף י.
<b>ואתמר עלה אמר ר' הושעיא לטהר את הפתחים מכאן ולהבא -</b> בסוגיא לעיל י. ס"ד דפליגי ב"ש וב"ה בברירה, ומסיק ר' הושעיא דכו"ע אין ברירה ופליגי לטהר הפתחים מכאן ולהבא, וכן מבואר בסוגיין דעת ר' הושעיא. וצ"ע שבעירובין סח. נקט ר' הושעיא גופיה דפליגי ב"ש וב"ה בברירה - עי' תוס' שם (ד"ה אמר) שתירצו בשני אופנים. [ציין לשם מסהש"ס].
<h4>רש"י</h4>
<b>ד"ה כאן ברועה אחד - ומתני' בשני רועים דלא ידעינן להי מנייהו הו"ל דעת בעלים -</b> עי' בדברינו בגמ' ד"ה אפילו תימא.
<b>ד"ה עליו לצפון - על מנת אותו חלוק להוליכו לצפון -</b> כלומר לאפוקי שא"צ לומר בהדיא בשעת הנחת העירוב, דמסתמא כל כליו נמשכין אחריו ואפילו בשתיקה - עי' שטמ"ק בשם מורו.
<b>ד"ה שנים שלקחו - מעיו"ט לחלק ביו"ט -</b> עי' תוספת שבת סי' שצ"ז סק"י.
<b>ד"ה אפוך - קמייתא -</b> עי' תולדות יעקב.
<h4>תוס'</h4>
<b>ד"ה ושמואל - ותימה דבפרק מי שאחזו וכו' אלמא אית ליה ברירה וכו' וי"ל דהיינו דוקא תולה בדעת אחרים אבל תולה בדעת עצמו כי הכא ל"ל ברירה -</b> תוס' יומא נו. (ד"ה דברי) חידדו הקושיא, דהכא אפילו במילי דרבנן לית לשמואל ברירה, ובגיטין אפילו בדאורייתא אית ליה ברירה.
וסברת חילוק תוס' דהכא איתא בסוגיא גיטין דף כ"ה, ופירש רש"י שם (ד"ה אמר אביי) דתולה בדעת עצמו טפי י"ל דלית לן ברירה, דמדאתני ברישא גילה בדעתו שהיה פוסח על שתי הסעיפים, וליכא למימר הוברר דמעיקרא היתה דעתיה להאי, אבל התולה בדעת אחרים גמר בדעתיה מעיקרא לאיזו שתצא.
ומצינו חילוקים נוספים:
<b>א.</b> תוס' יומא הנ"ל, וכן תוס' בכורות מח. (ד"ה דכו"ע) חילקו דהיכא שמתנה בפירוש אית ליה ברירה, והיכא שאין מתנה בפירוש כדהכא לית ליה ברירה.
<b>ב.</b> באופן נוסף כתבו לחלק תוס' סוכה כד. (סוד"ה ר' יהודה), וכן תוס' יומא הנ"ל, דדבר העומד להתברר ודאי כההיא דגיטין שיתברר אם יחיה אמרינן ברירה, אבל חבית ובהמה דסוגיין שמא לא יחלקו לעולם. והרמב"ן (גיטין כה.) כתב שסברא זו אין לה עיקר, ברם כעין סברא זו כתב בעל המאור לקמן לח., וכ"כ השטמ"ק כאן. והים של שלמה (פ"ה דב"ק בדיני ברירה), וכן קצות החושן (סי' ס"ח) כתבו שכן נקטינן להלכה דכל שודאי עתיד להתברר יש ברירה.
<b>ג.</b> עוד כתבו תוס' ביומא לחלק דהיכא שאומר בלשון תנאי כההיא דגיטין חשיב 'תנאי' ולא 'ברירה'. אך מסקי כשיטת רש"י בגיטין דאפילו דרך תנאי, כיון שתולה אותו בדבר שאינו בידו קרינן ליה ברירה.
וראה עוד בפי' הר"ש דמאי פ"ז מ"ד.
<b>ד"ה לאיסור מוקצה - וקשה מאי יניקת מוקצה יש כאן וכו' ומפרש רבינו שמואל וכו' -</b> בישוב פירוש רש"י, וביאורי שאר הראשונים מהו 'איסור מוקצה' זה - יעוי' בדברינו בגמ' ד"ה אמרי ליה, אות ב'.
<h3>דף לח.</h3>
<h4>גמ'</h4>
<b>אלא לעולם לא תיפוך וכי לית ליה לר' אושעיא ברירה בדאורייתא אבל בדרבנן אית ליה:</b>
<b>סברת החילוק בין דאורייתא לדרבנן:</b>
דעת הר"ן (פ"ג דגיטין), וכ"כ הכסף משנה בדעת הרמב"ם (פ"ג דגירושין) דכיון שהוא ספיקא דדינא אי יש ברירה, הלכך בדאורייתא מחמירין ובדרבנן מקילין. וכן נקטו הפני יהושע וחי' הצל"ח בסוגיין. וכתב החזו"א (דמאי טז. ו.) דלפי"ז אי איתרמי איפכא דאי נימא יש ברירה הוי לחומרא, צריך להחמיר בדאורייתא ולומר יש ברירה.
ברם דעת הים של שלמה (פ"ה דב"ק בדיני ברירה), וכן התוס' יו"ט (פסחים פ"ח מ"ב) שאינו משום ספיקא, אלא שמעיקר הדין נקטינן אין ברירה, ולכן בדאורייתא בכל גווני פסקינן אין ברירה ואפילו לקולא, אך במילי דרבנן הקילו חכמים לסמוך על ברירה לקולא. וכתב החזו"א (שם ס"ק י-יא) שדין דרבנן שעיקרו דאורייתא, הוי כדאורייתא לענין דנקטינן אין ברירה. [ויש לעיין הלא תחומין דהכא איכא דסברי דחוץ לי"ב מיל הוי דאורייתא א"כ נמצא עיקרו דאורייתא, ועי' חי' חת"ס כאן].
ובחזון יחזקאל (תוספתא דביצה פ"א ה"א) כתב להוכיח מהסוגיא לעיל ד. דברירה בדרבנן אינו מטעם ספק דרבנן לקולא, דהא התם בביצה שנולדה ביו"ט הוי דבר שיש לו מתירין דמחמירין אפילו בספיקו, אלא על כרחך בדרבנן תלינן שהוברר ודאי. ועי' מה שהעיר על דבריו במשמר הלוי שם.
ועוד בענין זה יעוי' בשאגת אריה (סי' צ'), יד דוד (ריש לז:), וזרע אברהם (ח"ב סי' י"ט).
<b>דרש מר זוטרא הלכה כרבי אושעיא:</b>
<b>א] לענין הלכה:</b>
ר"ת בתוס' בכמה דוכתי [עי' אות ב'] נקט דהלכה כר' אושעיא לגמרי דבדאורייתא אין ברירה ובדרבנן יש ברירה. וכן דעת הרא"ש (ב"ב פז:), וחי' הרא"ה ור"ד הכהן כאן, וכן פסקו הרמב"ם (עירובין ח. ז.), והשו"ע (יו"ד שלא. יא.).
אולם הר"ן (נדרים מה:) והרשב"א בסוגיין הקשו דהכא קי"ל כר' אושעיא דבדאורייתא אין ברירה, ואילו בנדרים שם לענין השותפין שנדרו הנאה זה מזה קי"ל כר"א בן יעקב דזה נכנס לתוך שלו וזה נכנס לתוך שלו דיש ברירה. והביאו דעת ר"י הזקן [הו"ד בתוס' תמורה ל. ד"ה ואידך] דמר זוטרא פסק הלכה כר' אושעיא במאי דקאמר שמדרבנן יש ברירה, אך באמת קי"ל דאף בדאורייתא יש ברירה וכדעת ר"א בן יעקב לענין נדר שאיסורו דאורייתא.
מיהו יעוי' בר"ן שם שהאריך לדחות בשם ר"ת והרמב"ן וכן מדיליה דאין להוכיח מידי מדברי ר"א בן יעקב דהתם, וכן דחה הרשב"א בסוגיין. וראה עוד חי' ר"ד הכהן כאן, ורשב"א ריטב"א ונמוקי יוסף נדרים שם, וכן תוס' שם (מו:). ועי' באחרונים בנדרים - שלמי נדרים, רעק"א, הגהות פורת יוסף, וחשק שלמה.
<b>ב] לענין הבאת ביכורים:</b>
רבינו תם הקשה הא קי"ל כר' אושעיא שבדאורייתא אין ברירה, ומאידך קי"ל כריש לקיש דקנין פירות לאו כקנין הגוף, והלא אמר ר' יוחנן (לעיל לז:) דהאחין שחלקו מחזירין ביובל נמצא לפי"ז דאין להם בשדה אלא קנין פירות, וא"כ לא משכחת לה מביא ביכורים אלא יורש יחידי בן יורש יחידי עד יהושע בן נון - עי' בזה תוס' ב"ק פח: (ד"ה הכי), תוס' גיטין מח. (ד"ה אי), תוס' בכורות נב: (ד"ה אמר), תוס' סוכה כד. (ד"ה רבי יהודה), ורשב"א בסוגיין.
<b>ג]</b> בסוגיא לעיל דף י. מקשינן אמאי גבי טלטול יונים ביו"ט לא סגי לבית הלל לומר מבעוד יום 'זה וזה אני נוטל', והא ב"ה אית להו ברירה גבי טומאת פתחים, ומשני ר' אושעיא [כמובא לעיל לז:] דלטהר את הפתחים מכאן ולהבא. ותמה מהרש"א כאן הלא למאי דמסקינן דבדרבנן אית ליה לר' אושעיא ברירה, הדרא קושיא לדוכתה דהא טלטול יונים דהתם אסור מדרבנן בעלמא, עי' בדבריו.
וראה עוד פני יהושע, חי' הצל"ח, שער המלך (גירושין ד. ח., עירובין ח. ז.), פרי יצחק (ח"א סי' י"ד), וחי' מנחת שלמה (לעיל י.).
<b>אמר שמואל שור של פטם הרי הוא כרגלי כל אדם שור של רועה הרי הוא כרגלי אותה העיר:</b>
<b>א] כיצד הן כרגלי כל אדם או כרגלי העיר הא ס"ל לשמואל אין ברירה:</b>
פירש רש"י דפטם רגיל למכור לכל העולם הלכך הוא כרגלי כל אדם, אבל רועה רק בני העיר רגילין ליקח ממנו לפיכך הוא כרגלי אנשי אותה העיר בלבד. והקשו הראשונים הרי לעיל ס"ל לשמואל אין ברירה ואפילו חבית אסורה, והיאך הכא אמרינן בשור של פטם ושל רועה דהוברר הדבר שהוא כרגלי הלוקחין.
<b>א.</b> בעל המאור חילק בין חבית ובהמה דלעיל לשור של פטם ושל רועה דהכא, דחבית ובהמה של שותפין לאו לזבוני קיימי, ואיכא למימר שמא יעכב אחד על חבירו ולא יחלקו הלכך לא אמרינן ברירה, אבל שור של פטם ורועה לזבוני קיימי, ונסתלקו הבעלים וקיימי ברשות הלוקחין, ובכה"ג מודה שמואל דיש ברירה.
<b>ב.</b> על דרך הנ"ל הביא הרשב"א חילוק הראב"ד [והוא בהשגותיו על הרמב"ם יו"ט ה. טו.], דשמואל לית ליה ברירה דוקא בדבר של שותפין שמקפידין זה על זה בחלוקתן, אבל הפטם והרועה אין מקפידין, ואדרבה רוצים שיבואו ויקנו ויהא השור כרגלי הקונה. ובביאור סברא זו יעוי' בנין שלמה (הו"ד בספר הליקוטים על הר"מ שם].
<b>ג.</b> בעל המאור והרשב"א הביאו יש מפרשים דשמואל בתרוייהו להחמיר קאמר, דשור של פטם לא יזיזנו ממקומו, לפי שהוא כרגלי כל אדם ואפשר דאחד עירב לדרום ואחד לצפון, ושור של רועה לא יזיזנו דחיישינן לבני העיר אבל אנשי חוץ לעיר אין מעכבין. ודחו פירוש זה לפי שלא היה לשמואל לסתום דבריו, ועוד דהלשון "הרי הוא כרגליו" שאמרו בכל מקום הוא להתיר ולא לאסור.
<b>ד.</b> תוס' ר"פ פירש, וכן מסיק הרשב"א, וכן נקט המגיד משנה (יו"ט ה. טו.) דתקנת חכמים היא משום פסידא דפטם ורועה דאל"כ לא ימצא לוקח, לכך עשאום כנכסי הפקר שלא קנו שביתה, של פטם כלפי כל העולם ושל רועה לגבי אנשי אותה העיר.
<b>ה.</b> הרמב"ן במלחמות כתב לחלק בין שור של פטם לשל רועה, דשל פטם נסתלקו ממנו הבעלים והרי הוא כשל הפקר לפיכך הוא כרגלי אדם הלוקחו [ואתי שפיר דלא שייך כה"ג ברירה], אבל של רועה דעת הבעלים שיהא כרגלי העיר, ויש לו אלפים אמה לכל רוח של העיר, ואפילו חלק מהעיר עירבו לצפון או לדרום. ובאופן נוסף כתב דהרי הוא ממש כרגלי אנשי כל העיר, ויכול לילך רק למקום שכולן יכולין לילך. [וזה כפירוש שדחו בעל המאור והרשב"א שאם אחד עירב לצפון ואחד לדרום לא יזיזנו ממקומו].
וכעין פירוש הרמב"ן [כצד השני שלו] נקטו הר"ן וחי' הרא"ה. ושני פירושי הרמב"ן בשור של רועה כתב גם בחי' ר"ד הכהן, וע"ע שטמ"ק.
<b>ו.</b> בחי' המאירי הביא יש שתירצו דשמואל במשקין לית ליה ברירה לפי שנבללין, אבל באוכלין אית ליה ברירה לפי שאין מעורבין כל כך. ותמה עליהם דהא שמואל גופיה אסר אף בהמה משום דאין ברירה.
וראה עוד תולדות יעקב, שמחת יו"ט, וחידושי בתרא (אות קפב-קפה).
<b>ב] מהו 'שור של פטם':</b>
כתב העולת שבת (שצז. ג.) שמדברי רש"י והטור משמע דעיקר תליא שהבעלים הוא פטם אף שהשור גופיה אינו מפוטם, אך מדברי הרמב"ם (יו"ט ה. טו.) משמע דעיקר תליא שהשור מפוטם ולא תליא כלל בבעלים. והפמ"ג (בא"א סק"ו) דקדק לשון המג"א דשור של פטם היינו שהמוכר פטם ואפילו הוא אינו מפוטם.
<b>ג] היה הפטם נכרי:</b>
כתב ספר המכתם (לח:) דאם הקילו בפטם ישראל שיהא כרגלי הלוקח כל שכן בנכרי שאינו בר תחומין. אך בהגהות רעק"א על השו"ע (סי' שצ"ז) כתב שאין הבשר כרגלי הלוקחים אלא קונה שביתה במקומו.
<b>ד] צ"ע דהכא קתני דשור של רועה הוא כרגלי אותה העיר, ובברייתא לעיל ריש לז: איתא דבהמה הנמסרת לרועה הרי היא כרגלי הרועה:</b>
כתב ביאור הלכה (שצז. ו. ד"ה שור של רועה) דהתם מיירי ברועה בעלמא שאין דרכו למכור בהמות, והכא מיירי ברועה שדרכו לפעמים למכור, ועל כן דעתו להעמידו כרגלי אנשי העיר.
<b>ה] שור שלא מכרו הרועה:</b>
כתב ביאור הלכה שם (שצז. ו. ד"ה אנשי) דשור שלא מכרו הרועה פשוט דהרי הוא כרגליו, ולא אמרינן שחישב להוציאו מרשותו אלא אם בסוף מכרו, וכן מוכח מפי' רש"י, ופלא על הא"ר שכתב לא כן, ואולי ט"ס בדבריו.
<b>מסייע ליה לר' יוחנן דא"ר יוחנן השואל כלי מחברו מעיו"ט אע"פ שלא נתנו לו אלא ביו"ט הרי הוא כרגלי השואל:</b>
<b>א.</b> כתב חי' הרא"ה שר' יוחנן אתא לאשמועינן דיוקא דמתני', ואף דכבר שמעינן מרישא דמתני' גבי לוקח ורועה דהמוסר ביו"ט הרי הוא כרגלי הבעלים, איצטריך לאשמעינן שאלה דהוי רבותא טפי.
<b>ב.</b> מבואר בסוגיין דחשיב הכלי כרגלי השואל אף שלא הגיע לידיו אלא ביו"ט, ולא זכו לו מערב יו"ט אלא בדיבורא בעלמא ולא בקנין. ועי' תוס' ישנים לקמן מ. ד"ה אלא.
<b>קמ"ל מימר אמר דלמא משכח איניש אחרינא ואזיל ושאיל מיניה -</b> מצי למימר בפשיטות דילמא לא צריך ליה, אלא לרבותא נקט דאפילו ידי דצריך ליה איכא למימר דילמא משכח איניש אחרינא - חי' הרא"ש, שטמ"ק.
<b>כי סליק רבי אבא אמר יהא רעוא דאימא מלתא דתתקבל -</b> עי' מש"כ בשו"ת חתם סופר (או"ח סי' ר"ח), ובקצרה בחי' חת"ס כאן, וע"ע חידושי בתרא (אות קפ"ז).
<b>אמאי ולבטיל מים ומלח לגבי עיסה:</b>
<b>א.</b> הרשב"א (סוף לט:) הקשה מאי ס"ד שיבטלו המים לגבי העיסה, הלא המים מעמידין את העיסה, וכל שמעמיד רואין אותו כאילו הוא בעין ואינו בטל, [ואכן כעי"ז היא סברת תירוץ רבא לפי' תוס' סוף ע"ב ד"ה רבא]. וסייע הרשב"א קושיתו מדברי הר"י מיגאש דטעם מאן דאסר גבינת עכו"ם לפי שמעמידין בעור קיבה, ואף דאין נותן טעם נחשב הבשר שהוא מעמיד כאילו הוא בעין. ותירץ הרשב"א דגבינה טעם אחר יש לאוסרה, לפי שהכל יודעים שהעמידוה בעור קיבה לפיכך כאילו האיסור בעין, משא"כ כאן שאין הכל יודעים שהעמידוה ע"י מים שאולים. ועי' מה שדנו בדבריו חי' מנחת שלמה כאן, וברכת אברהם (סוף לח:).
<b>ב.</b> והנה הראשונים (חי' הרא"ה, ר"ד הכהן, שטמ"ק) הקשו הלא בדבר לח בעינן ששים לבטלו ומסתמא אין בעיסה ששים כנגד המים ומלח. ופירש השטמ"ק דהכא כיון שאינו אלא איסור תחומין דרבנן ואינו ביטול איסור ממש, דין הוא שיתבטל חד בתרי ולאוקמינהו אדינא דאורייתא. ולדבריו לכאורה ניחא גם קושית הרשב"א. וראה עוד בכתבי קה"י החדשים (קעד. ב.).
<b>ג.</b> חי' הרא"ה ור"ד הכהן פירשו שאין כוונת הגמ' להקשות מדין ביטול כשאר איסורין, אלא מקשינן דמים ומלח שאינם חשובין כלפי העיסה, אינו דין שמחמתן נחשוב העיסה כמשותפת עם בעלת המים ומלח, וכאילו הקשו דמסתבר טפי טעמא דר' יהודה דמתני' ומ"ט דת"ק במים, ומ"ט דכולי עלמא במלח [דלא פליג ביה ר' יהודה]. וראה בהרחבה בדבריהם שפירשו לשיטתם כל מהלך הסוגיא לקמן, דאין הנידון לענין דיני ביטול ברוב אלא לענין ביטול החשיבות הגורמת לשותפות ולאיסור תחומין.
ולשיטה זו ניחא קושית הרשב"א, דהא אין נידון הסוגיא כלל בדיני ביטול ברוב דאיסורין. וכן ניחא קושית תוס' (ד"ה ולבטיל) דהא הוי דבר שיש לו מתירין, ואולי הוא כעין תירוץ השני דתוס'.
<b>ד.</b> תוס' בכורות כג. (סוד"ה נבילה) הקשו מאי שנא מהא דאיתא התם דנבילה בטילה בשחוטה רק לטומאת מגע ולא לטומאת משא משום דסו"ס הוא נושא כזית נבילה, והכא אמרינן גבי איסור דמים ומלח בטלי גבי עיסה. ולכאורה לפי הפירושים הנ"ל ניחא. ועי' שו"ת חת"ס (יו"ד סי' פ"ג), וקהלות יעקב (בכורות סי' כ"ב).
<h4>רש"י</h4>
<b>ד"ה בדאורייתא - כגון טומאת מת ל"ל ברירה ודרך יציאתה הלכה למשה מסיני -</b> הנה פירוש רש"י מוכרח בגמ' דחשיבא להלכות טומאה דאורייתא, ומן התימה על רש"י גופיה לעיל י. (ד"ה כולם טמאים) שנקט דטומאה זו מדרבנן, ועי' בדברינו על רש"י שם.
<h4>תוס'</h4>
<b>ד"ה והוינן בה - פ"ה וכו' וקשה דהאיך יכול לבא בשבת משני צדי העיר למזרח ולמערב וכו' -</b> עי' מהר"ם בביאור קושית תוס'.
ובישוב פי' רש"י עי' מהר"ם שיף, וע"ע מהר"ם חולין יד:
<b>לכן נ"ל כדפ"ה בעירובין דלעולם אינו יכול לבא בשבת רק מרוח אחת ומ"מ צריך ברירה דשמא לא יזוז ממקומו וכו' -</b> שיטת הרמב"ן (גיטין כה.) דבעינן לדין ברירה דוקא כשמתנה על שני דברים כגון אם יבא למזרח או למערב, אך כשמתנה על דבר אחד כגון אם יבא למזרח ואם לאו הריני כבני עירי א"צ לדין ברירה, ולכאורה דיפרש הכא כפי' הרר"ף בתוס'.
<b>ועוד אמר הרר"ף וכו' -</b> עי' מהרש"א שכתב שני אופנים בביאור דברי הרר"ף, ודחה האופן השני. וראה עוד מהר"ם שיף.
<b>ד"ה ואמר רבי יוחנן - וא"ת לישני ליה דיש חלוק בין תולה בדעת עצמו לתולה בדעת אחרים -</b> סברת חילוק זה הוזכרה בתוס' לעיל לז: ד"ה ושמואל, וראה בדברינו שם ביאור סברא זו.
<b>ושמא משום דבעי לתרץ לעולם לא תיפוך הקשה קושיא קלה וכו' עוד תירץ הר"ר שמשון משאנ"ז וכו' -</b> כעין שני תירוצי תוס' דהכא תירצו נמי תוס' עירובין לו: ד"ה לא ס"ד.
ותוס' יומא נו: (ד"ה מאי שנא) תירצו תחילה כתירוץ קמא, אך מסקי דלעולם ר' יוחנן אית ליה דאיו, וס"ל דלא הוי תלת כנגד תרי, דמתני' דגיטין (פרק מי שאחזו) יש לפרש שפיר דסברת ר' יהודה התם לאו משום ברירה, עי"ש.
<b>ד"ה ולבטיל מים ומלח - ותימה הא הוי דבר שיש לו מתירין שאפי' באלף לא בטיל -</b> הנה זה תירוצו של רב אשי (ריש לט.), ומפרש הפני יהושע דתוס' קשיא להו מאי ס"ד דהמקשן ושאר אמוראי דמתרצי דלא כרב אשי. וע"ע תוס' לקמן לט. (ד"ה משום), ובדברינו שם.
וראה בדברינו בגמ' (ד"ה אמאי) שהבאנו שיטת חי' הרא"ה ור"ד הכהן שאין נידון הסוגיא משום ביטול ברוב דאיסורין, אלא ביטול החשיבות, שאין בכח המים והמלח ליצור שותפות ואיסור תחומין, ואפשר שהוא כעין תירוץ השני דתוס'.
ונראה דגם מיושב לפירוש השטמ"ק שהבאנו בגמ' שם, דהכא באיסור דרבנן גרידא ס"ל למקשן שאין להקפיד על דבר שיש לו מתירין. ושו"ר שכעין זה כתבו הגהות פורת יוסף והרש"ש.
וראה עוד חי' הצל"ח שכתב לישב בשני אופנים ס"ד דהמקשן דלא הוי דבר שיש לו מתירין. ועי' ראש יוסף (ריש לט.), יד דוד וחי' חת"ס כאן, ושער המלך (יו"ט ב. ו).
<b>וי"ל דה"מ מין במינו אבל מין בשאינו מינו כי הכא בטל שפיר -</b> כן נקטו גם תוס' נדרים נב. (ד"ה קונם) על פי דקדוק הסוגיא שם. וכ"כ הרמב"ן בהלכותיו והריטב"א שם, והוא שלא כדעת הרי"ף (פרק גיד הנשה). ועי' קרן אורה ושלמי נדרים בסוגיא דנדרים שם.
וראה בר"ן נדרים שם שהאריך לפרש טעם הדבר דמין בשאינו מינו בטל אף בדבר שיש לו מתירין, כפי שיטתו ופירושו שם בטעמא דדבר שיש לו מתירין לא בטל. וראה עוד מש"כ בזה הפני יהושע כאן, אתוון דאורייתא (כלל ד' אות ו'), ועי' בדברינו לעיל ג: ד"ה וכל דבר (אות ב'). וע"ע מהרש"ל כאן.
<h3>דף לח:</h3>
<h4>גמ'</h4>
<b>א"ל ר' אבא הרי שנתערב לו קב חטין בעשרה קבין חטין של חבירו יאכל הלה וחדי, אחיכו עליה וכו' -</b> המפרשים האריכו בביאור מהלך סוגיא זו, והמשא ומתן בין אמוראי - עי' תוס', שטמ"ק בהרחבה, וחי' חת"ס בקצרה עפ"י דבריו, נתיבות המשפט (סי' רכ"ט), מרומי שדה, שמחת יו"ט, שערי ישר (ש"ג פכ"ג), וכתבי קה"י החדשים (סי' קע"ד).
<b>מאי שנא חטין בשעורים דלא קאמר להו דהוה ליה מין בשאינו מינו ומין בשא"מ בטיל, חטין בחטין נמי נהי דלר' יהודה לא בטיל לרבנן מבטל בטיל:</b>
<b>א.</b> לכאורה הוה ליה להקשות בפשיטות, דהא מים ומלח בעיסה הוו מין בשאינו מינו ובטל לכו"ע. וכתב הר"ן (נדרים נב.) דלפי שאי אפשר לעיסה בלא מים ומלח, חשיב כמין במינו ודמי לחיטין בחיטין. וסברא כעי"ז כתבו תוס' ריש לט. בתירוצם השני.
וראה עוד שטמ"ק ומהרש"א.
<b>ב.</b> הרשב"א הקשה דילמא ר' אבא כר' יהודה סבירא ליה, וכי מאן דסבר כר' יהודה אחוכי מחיך עליה מאן דסבר כרבנן, ותירץ דהא ר' יהודה במתני' פליג על רבנן דסברי שהן כרגלי שתיהן, והכא דנה הסוגיא אליבא דרבנן, והם הלא סברי מין במינו בטל. וכעי"ז תירץ השטמ"ק בשם מורו.
מיהו יעוי' בתוס' רי"ד שמפרש דעיקר קושית רב אושעיא דאחיכו עליה דר' אבא כדמסיק לקמן שאין לדמות איסורא לממונא, ואיסור תחומין שבה מיהא ראוי שיתבטל, והכא הקשה לר' אבא לפי סברתו שמדמה איסורא לממונא, עי' בדבריו.
<b>ג.</b> היד דוד הביא קושית הכרתי ופלתי (סי' ק"ט) הלא בחולין צ"ז מוכח שבדרבנן מודה ר' יהודה דמין במינו בטל, והכא תחומין דרבנן והיכא פשיטא ליה דלר' יהודה לא בטל. וראה מש"כ היד דוד לישב.
<b>חטין בחטין נמי נהי דלרבי יהודה לא בטיל לרבנן מבטל בטיל:</b>
<b>א] מקור המחלוקת:</b>
במנחות דף כ"ב איתא דר' יהודה ורבנן פליגי בקרא "ולקח מדם הפר ודם השעיר", דחזינן אף שדמו של פר מרובה אין דם השעיר בטל, ורבנן ילפי מהא דעולין אין מבטלין זה את זה, ור' יהודה דריש מינה דכל מין במינו אינו בטל. וראה בר"ן נדרים נב. הרחבה בביאור מחלוקתם ועמם.
ויש לעיין איך יליף ר' יהודה מקרא דקדשים לכל התורה הא קי"ל דחולין מקדשים לא ילפינן, ועי' פני יהושע כאן שכתב דנראה טעמא דר' יהודה דסברא גדולה היא דמין במינו לא יבטל, וקרא לא אתי אלא לגילוי מילתא בעלמא.
<b>ב] האם פליגי רק בדבר לח:</b>
תוס' בכמה דוכתי (יבמות פב. ד"ה ר' יהודה, זבחים עג. ד"ה ר' יהודה, מנחות כב: ד"ה ור' יהודה) הביאו פירוש ר"ת שדוקא בדבר לח אית ליה לר' יהודה מין במינו לא בטל, דומיא דדם הפר ודם השעיר, וסברא הוא שדבר המתערב מתפשט טעם האיסור בכל ההיתר ולא בטל, אבל דבר יבש האיסור מונח במקומו אלא שאינו ניכר.
וכתבו תוס' בזבחים ומנחות דסוגיין דחיטין וחיטין בקמח איירי דהוי כלח בלח לפיכך לא בטלים לר' יהודה, וראיה לדבר דאי לא כן איך אמרינן דחיטין ושעורין בטלי והלא ניכרין הן, אלא על כרחך דבקמח איירי. ותוס' ביבמות כתבו באופן נוסף שגם קמח צונן הוי כיבש ביבש, והכא איירי ברותח שמתפשט הטעם בכולו.
מיהו יעוי' בתוס' זבחים ומנחות הנ"ל שר"ת חזר בו דאין לחלק בין לח ליבש.
<b>א"ל רב ספרא משה שפיר קאמרת וכו' -</b> כן גריס רש"י, ופירש דבתמיה קאמר לרב אושעיא וביקרא דמשה קמשתבע. אולם גירסת הראשונים (ר"ח, בעל המאור, חי' הרא"ה, ר"ד הכהן) "משה שפיר קאמר <b>להו</b>", ומפרשי דבניחותא קאמר ליה ובדרך כבוד, הלא אתה הגדול בדורך כמשה בדורו, ומדוע אתה משיב על דברי ר' אבא הא שפיר קאמר להני רבנן. ועל דרך זה פירש חי' המאירי, אלא שגרס "שפיר קאמרת", ופירש דרב ספרא קאמר לר' אבא.
<b>ולא שמיע להו וכו' אלמא כילא חסריה הכא נמי כילא חסריה:</b>
<b>ביאור הקושיא:</b>
פירש רש"י אלמא מידי דטעמיה הוא משום חיובא דממונא לא בטל במיעוטא. ועי' בשטמ"ק שדן אם כוונת רש"י שרב ספרא בא להשיב על דברי רב אושעיא ולסייע לר' אבא, או שדברי ר' אבא בטלי, ורב ספרא חוזר לישב עיקר קושית ר' אבהו וחבריו על המשנה.
שאר הראשונים (תוס' רי"ד, בעל המאור, חי' הרא"ה, ר"ד הכהן, וכן משמע מפי' ר"ח) פירשו דברי רב ספרא, שמצרור חזינן דאע"ג דלא חשיב מידי, כיון דלדידיה הוא חשוב כחיטין לפיכך לא בטל, הכא נמי התבלין והמים והמלח אע"ג דלא חשיבי כעיקר העיסה, כיון דלטעם עבידי והעיסה נעשית על ידם, וגם נעשית עבה וגסה מחמתן, הלכך חשיבי ולא בטלי. וראה עוד נתיבות המשפט (רכט. א.).
<b>הבורר צרורות מגרנו של חברו חייב לשלם לו דמי חיטים:</b>
<b>טעם הדין:</b>
רשב"ם (ב"ב ריש צד.) בפירוש קמא נקט דחשיב היזק בידים שאותן צרורות שוין לו כמו חיטין. וכן נקטו הר"י בתוס' שם (ד"ה נותן), וחי' הרא"ה בסוגיין. ובפירוש שני כתב רשב"ם דחייב משום דינא דגרמי. והריב"ם בתוס' שם פירש דאתיא כר' שמעון דאמר דבר הגורם לממון כממון דמי. ועי' שערי ישר (ש"ג פכ"ג), וברכת אברהם כאן.
<b>א"ל וליטעמיך הא דאמר ר"ח נבלה בטלה בשחוטה וכו' הכי נמי דכי אית לה בעלים לא בטלה:</b>
<b>א] מחלוקת בגירסת הגמ':</b>
בעל המאור לא גרס "א"ל וליטעמיך", אלא גרס "וכי תימא ה"נ דלא שאני אלא הא דאמר רב חסדא" וכו', וכולה קושיא אריכתא דמקשה אביי לרב ספרא, ולבסוף השיב לו רב ספרא "מי מדמית איסורא לממונא", עי' בדבריו, ובביאור שמן למאור שפירש היטב.
וכן גרסו ופירשו חי' הרא"ה, ר"ד הכהן, וחי' המאירי. ולשיטה זו לא קשיא קושית תוס' ד"ה הכי נמי, ודוק. וראה בשטמ"ק שהביא שתי הגירסאות והפירושים, ונקט עיקר כפי' רש"י.
<b>ב] תמוה אמאי מקשי דוקא מביטול דנבילה ושחוטה שאינו אלא לר' יהודה, ולא מכל איסורי התורה מין בשאינו מינו דבטלי לכו"ע בששים, וכי נימא דאי אית להו בעלים לא בטלי:</b>
<b>א.</b> חי' הרא"ה ור"ד הכהן תירצו דלא מקשה משאר איסורין משום שלא דמו כלל לשמעתין, דשאר איסורין בטלין לא משום גריעותן, אלא דגזירת הכתוב שיתבטלו בתרי ובששים, וא"כ פשיטא שאין בהן הפרש בין אית להו בעלים או לית להו, אבל הא דנבילה דמיא למתני' בכך שהיא עושה מעשה בשאר חתיכות ומטמאתן, וכן ביטולה הוא משום דפקעה חשיבותה בתערובת, ואפילו דמינכרא בטלה מינה טומאתה, ובהא דמיא למתני' דהוי נמי ביטול החשיבות אף דמינכרי המים ומלח בעיסה. [אזלו ראשונים אלו לשיטתם כמש"כ לעיל סוע"א (ד"ה אמאי) דענין הביטול דמתני' אינו כשאר איסורין אלא ביטול החשיבות]. וכעי"ז תירץ גם השטמ"ק.
<b>ב.</b> עוד תירץ השטמ"ק בשם יש מפרשים, דמייתי להקשות דוקא מר' יהודה דמחמיר בביטול איסורין דמין במינו לא בטל, ואפילו הכי טיהר נבילה שבטלה בשחוטה, ואי איתא דטעמא ד'בעלים' חשוב הוא, היה בדין שיחוש ר' יהודה לזה. ועי' תולדות יעקב שדקדק כעי"ז מפי' רש"י.
<b>ג.</b> מהרש"א תירץ דכל איסורין מסתמא לית להו בעלים דהבעלים מפקירין אותן, ובהכי מצי לאוקמה פלוגתת ר' יהודה ורבנן, אך רב חסדא מיירי בנבילה ושחוטה, ולשחוטה מסתמא איכא בעלים, לכך מקשה שפיר דאפילו הכי אי לאו משום דא"א לנבילה שתעשה שחוטה היתה בטילה השחוטה בנבילה.
<b>ד.</b> קרני ראם תמה על מהרש"א מהיכא פשיטא ליה שהבעלים מפקירין האיסורין והלא יש בהן היתר הנאה. ומפרש הקרני ראם דאפלוגתת ר' יהודה ורבנן לא פריך, לפי שהיא נובעת מקרא ד'דם הפר ודם השעיר' והתם אין להם בעלים.
וראה עוד פמ"ג יו"ד במשב"ז ריש סי' ק"ט, ועי' שמחת יו"ט כאן.
<b>נבלה בטלה בשחוטה לפי שא"א לשחוטה שתעשה נבלה, שחוטה אינה בטלה בנבלה לפי שאפשר לנבלה שתעשה שחוטה:</b>
<b>א]</b> במנחות כג. ובכורות כג. וברש"י ותוס' שם, הוזכר דין זה לענין ביטול הטומאה, וכתב חי' הרא"ה בסוגיין דדוקא לענין טומאה איתמר דין זה, דאילו לענין איסור ודאי חשיב מין במינו דהאי בשר והאי בשר. אמנם בהערת המהדיר ציין לתוס' זבחים עג. (ד"ה ר"י) שכתבו דין זה גם לענין איסורא, עי"ש. וכן נראה מדברי תוס' מנחות כב: (ד"ה ור' יהודה) שהביאו זאת לענין שאר איסורין.
<b>ב]</b> בבית מאיר (יו"ד סוס"י ק"א) דן דהא אפשר לשחוטה ליעשות נבילה בתערובת מדין חתיכה נעשית נבילה, לסוברים דחנ"נ הוי דאורייתא ונאמר דין זה בכל האיסורין ולא רק בבשר בחלב [עי' חולין ק. ובתוס' שם] - ציון מהרש"ם במנחות כג.
<b>ג]</b> בסוגיין גרסינן "שאפשר לנבלה שתעשה שחוטה", אולם בבכורות כג. גרסינן "שאי אפשר לנבלה שתעשה שחוטה", וכתב רש"י שם דהיא משבשתא מכח הסוגיא דמנחות כג., אכן גם בירושלמי תרומות (פ"ה ה"א) ונזיר (פ"ו ה"א) איתא "אפשר לשחוטה שתעשה נבלה" [ואתי שפיר קושית הבית מאיר דלעיל], וראה ביפה עינים מנחות שם דיש שדחו גירסא זו ויש שקיימוה. וראה עוד בחי' הגרי"ז בבכורות שם.
<b>ד]</b> הרמב"ם (אבות הטומאה א. יז.) פסק כרב חסדא דנבילה בטילה בשחוטה, ותמה ברכת הזבח (מנחות כג.) למאי נפק"מ פסק כן דהלא הלכתא כרבנן דמין במינו בטל, וא"כ לענין מגע בלאו הכי טהור ולענין משא לעולם טמא כדאיתא בסוגיין. ועי' מש"כ מהר"י קורקוס.
<b>א"ל מי קא מדמית איסורא לממונא איסורא בטיל ממונא לא בטיל, וטעמא מאי אביי אמר וכו':</b>
<b>א] מחלוקת ראשונים בביאור וגירסת הגמ':</b>
רש"י מפרש דאביי חוזר ומקשה לרב ספרא דאכתי לא מיושב, דבמתני' נהי דממונא לא פקע ולא בטל, אבל איסור תחומין שיש לה במים ובמלח אכתי קשיא דלבטלי, הלכך חוזר ומקשה "וטעמא מאי", ובאו אביי ורבא ורב אשי לתרץ אמאי באמת לא בטל איסור תחומין.
אולם בעל המאור, חי' הרא"ה, חי' ר"ד הכהן, וחי' המאירי לפי גירסתם ופירושם דעד השתא כולה קושיא אריכתא דאביי לרב ספרא, מפרשי דהשתא רב ספרא בא להשיב לאביי ולקיים דברי ר' אבא, דאמנם איסור גרידא שלא תלוי בממון כגון איסור נבילה בטל, אבל ממונא לא בטל ואפילו דאית ביה נמי איסורא דתחומין, ומעתה לא קשיא מתני' דכיון שיסוד הדבר הוא ממונא הלכך לא בטל. ולא גרסי "וטעמא מאי" דהא נתיישבה מתני' שפיר כדברי ר' אבא ורב ספרא, אלא גרסינן "אביי אמר" משום שאביי דהקשה לרב ספרא בא לישב משנתינו באופן אחר, וכן רבא ורב אשי באו לישב באופנים נוספים.
<b>ב] טעם דממונא לא בטיל:</b>
לכאורה בפשטות הטעם משום שלא ילפינן ממונא מאיסורא ורק לענין איסורין מצינו דין ביטול ברוב, אולם הקשה השערי ישר (ש"ג פכ"ג) הלא קרא ד"אחרי רבים להטות" נאמר בין לענין איסורין ובין לענין ממונות, ומצינו גם לענין ממון דאזלינן בתר רובא דאיתא קמן כשליכא מוחזק. וביאר הטעם משום שאין דין ביטול אלא על גוף החפץ להחשיבו כמאן דליתא וזה שייך באיסורין, דאילו לענין ממון אין הנידון על חלות שבגוף החפץ אלא על קנין הבעלים וזכותם דלא שייך לבטלם, עי' שביאר בזה בהרחבה פלוגתת אמוראי דסוגיין האם ענייני איסור המסתעפים מן הממון נידונים כאיסור או כממון. וראה עוד בהרחבה בספר ברכת אברהם.
<b>ג] הקדש נידון כממון או כאיסור לענין ביטול:</b>
עי' אתוון דאורייתא (כלל ג') שעל פי יסוד סוגיין שאיסור הבא מחמת ממון ושם בעלים לא בטל כתחומין, ואיסור שלא תלוי בשם הבעלים כנבילה בטל, כתב לפרש טעמא דהקדש לא בטל (פסחים כז:), משום שהקדש איסורו מחמת היותו של גבוה, וחשיב איסור הבא מחמת ממון בעלים שאין בו ביטול. אמנם עי' שדן בזה דדילמא קדושת ההקדש דבר עצמי הוא שחל בדיבור הישראל והקדשו, ולא תולדת הקנין גבוה.
והשב שמעתתא (ש"ו פ"ד) הקשה בהא דתנן (מעילה כא:) פרוטה של הקדש שנפלה לכיס מלא מעות והוציא אחת מעל מספק, והקשו תוס' (ד"ה פרוטה) דליבטל פרוטה זו ברוב, ותמוה הא קי"ל בסוגיין ממונא לא בטל, ואף דאמרינן דאיסור תחומין שבו בטל, היינו משום דהוא איסור בפני עצמו, אבל גבי הקדש איסור המעילה תלוי בנכסי גבוה והרי ממון לא בטל, והוכיח מזה הש"ש שבנכסי גבוה לעולם אין דנין בו תורת ממון אלא רק על תורת האיסור שבו, ונקט מכח זה דעד אחד נאמן להעיד שחפץ זה דהקדש נפדה. מיהו עי' שהניח בצ"ע. וראה במנחת ברוך (סי' ל"ו ענף ב') שהשיג על דבריו, ומה שכתב בביאור סוגיין.
ובישוב קושית השב שמעתתא על תוס' ראה עוד ראשית בכורים (בכורות נ.), מנחת חינוך (רמז. ח.), חזו"א (סי' קכ"ד לדף כו: אות ח'), וברכת אברהם כאן. ובעיקר דברי תוס' במעילה יעוי' משנה למלך (מעילה ז. ו.).
<b>רבא אמר תבלין לטעמא עבידי וטעמא לא בטיל -</b> הב"י (יו"ד ריש סי' קי"ב) הוכיח מהסוגיא דחולין ו. שדבר העשוי לטעם אינו בטל גם באיסורין דרבנן. והחזו"א (יו"ד טו. ט.) הוכיח הכי גם מסוגיא דהכא.
<h4>רש"י</h4>
<b>ד"ה גולתא - תכריך נאה שמתעטף בו תחת טליתו -</b> בשבת עז: מפרשינן ד'גולתא' היינו 'גלי ואיתיב', ופירש רש"י כשהוא יושב מגלה עצמו שלא ישב עליו שלא ילכלכנו וכו'.
<b>ד"ה משה - ביקרא דמשה קא משתבע -</b> בשבת קא: סוכה לט. וחולין כג. פירש רש"י בענין אחר, שהיה משבחו שהוא גדול בדורו ותלמיד חכם כמשה בדורו. ועי' נודע ביהודה (תניינא יו"ד סי' קנ"ג) שכתב לבאר פשר שינוי פירושו. אמנם בהגהות וציונים (עוז והדר) ציינו שהכפות תמרים בסוכה שם כתב להגיה ברש"י כאן "קא משבח".
והאור שמח (פ"ד מהל' תשובה) הביא בשם המקובלים שבכל דור נותן הקב"ה ניצוצות מנשמת צדיק קדום, ובזה מתבארים הרבה מאמרי חז"ל כגון הא ד"משה שפיר קאמרת".
<b>ד"ה שפיר קא אמרת - בתמיה -</b> עי' בדברינו בגמ' ד"ה א"ל רב ספרא.
<b>ד"ה ולא שני ליה - ומתני' ממון שאין לו תובעין היום הוא דאושלתינהו ניהלה עד לאחר יו"ט -</b> וכן פירשו תוס' רי"ד והמאירי. אבל בעל המאור כתב "אין לו תובעים שיתבעם בעצמם", ופירש שמן למאור דר"ל שאין צריך להחזיר אותן מים ומלח עצמן אלא אחרים, עי' בדבריו. וכעי"ז פירש גם הרש"ש מדיליה.
<b>ד"ה ולטעמיך - אין השחוטה בטלה להיות הנוגע בהן טמא ודאי לשרוף תרומה על מגעו -</b> עי' קרן אורה מנחות כג. ד"ה גמ' שחוטה.
<b>ד"ה ה"ג אביי אמר - ולא פליגי אלא מר שני עיסה ומר קדרה -</b> בביאור פירוש רש"י עי' בדברינו על תוס' ד"ה רבא.
<h4>תוס'</h4>
<b>ד"ה נהי דלר' יהודה - מכאן נראה דהלכה כרבנן ומין במינו בטיל שפיר דהא סתמא דהש"ס קאמר הכי -</b> דלא כשיטת רש"י חולין קט. (ד"ה ותו לא) שהביא ראיות דהלכה כר' יהודה דמין במינו לא בטל, ור"ת בתוס' חולין צז. ופסחים ל. האריך לסתור ראיותיו ולפסוק כרבנן.
והנה הא שדקדקו תוס' מסוגיין דהלכה כרבנן משום דסתמא דהש"ס קאמר הכי, לכאורה לפי דברי הרשב"א (ד"ה נהי) אינה ראיה, דהכא דוקא נקטינן כרבנן ודלא כר' יהודה, לפי שהסוגיא נסובה על דעת רבנן במתני' שהעיסה כרגלי שתיהן, ור' יהודה במתני' ובברייתא פליג עלייהו.
והרש"ש העיר על הא דנקטו תוס' דסתמא דהש"ס קאמר הכי, דלכאורה רב אושעיא הוא דאמר כן ולא הש"ס.
<b>ד"ה הכי נמי - וא"ת והא רב ספרא אתא לקיים תירוץ דר' אבא וכו' -</b> תוס' מקשים כפי הגירסא שלפנינו בגמ' "א"ל ולטעמיך" וכו', דרב ספרא משיב לאביי לקיים תירוץ ר' אבא, אך בעל המאור וחי' הרא"ה לא גרסי "ולטעמיך", ומפרשי דהכל הוא מדברי אביי להקשות לרב ספרא, ולפי"ז לא קשיא מידי, ועי' בביאור שמן למאור על בעל המאור.
<b>ד"ה וכי תימא - וא"ת מאי פריך מר"י בן נורי וכו' וי"ל דהכי מייתי וכו' -</b> וכן פירש תוס' ר"פ, וע"ע רשב"א, ובהערת המהדיר רח"ג צמבליסט (101).
<b>ד"ה רבא אמר - פ"ה דאביי יהיב טעמא לעיסה ורבא שני קדרה ולא פליגי ודוחק, לכן נראה וכו' -</b> נראה דלרש"י קשיא דטעמיה דרבא שייך רק בתבלין או במלח ולא במים, לכן פירש דעל כרחך רבא נמי אית ליה סברת אביי ולא פליגי, אלא חד יהיב טעמא לעיסה וחד לקדרה. אבל תוס' פירשו דרבא פליג על אביי, וס"ל דא"צ לגזירת שותפות, אלא גם מים בעיסה לא בטלי לפי שהם חשובין דאין העיסה נעשית בלא מים. וכן פירשו חי' הרא"ה ור"ד הכהן.
והגהות גנזי יוסף פירש דרש"י משמע ליה דגזירת שותפות דאביי שייך לגזור רק במים לפי שעיקר העיסה נעשית על ידן, אבל לא בתבלין ומלח, על כן פירש דאביי לא תירץ אלא מים, אבל בתבלין ומלח ע"כ מודה לסברת רבא.
ומגיני שלמה כתב דרש"י דייק לשון הגמ' מדקאמר 'אביי אמר רבא אמר', ולא קאמר 'אמר אביי רבא אמר' בלשון פלוגתא משמע דמודו להדדי, עי' בדבריו. וע"ע ראשון לציון.
<h3>דף לט.</h3>
<h4>גמ'</h4>
<b>ורב אשי אמר משום דהוי דבר שיש לו מתירין וכל דשיל"מ אפילו באלף לא בטיל:</b>
בגדרי דבר שיש לו מתירין - עי' קובץ חקירות ודינים לעיל ג: ד"ה וכל דבר.
ולענין הלכה - כתבו בספר השלמה וספר המכתם דאף דבר שיש לו מתירין בטל דכן משמע בירושלמי, ועוד דכולהו טעמי דלעיל נראה דלא סברי דבר שישל"מ לא בטל. אך בספר המאורות פליג, דאין לדחות הבבלי מפני הירושלמי, וקי"ל כרב אשי דהוא בתרא, ואף דשאר אמוראי אמרי טעמי אחריני לא אשכחן דפליגי בהך טעמא.
והנה אף לדברי תוס' (ד"ה משום) ניחא דשאר אמוראי לא פליגי בעיקרא דדינא, אלא סברי דמים ומלח בעיסה חשיבי מין בשאינו מינו דאף אי יש לו מתירין בטל. והראש יוסף כתב דרב אשי הוא שחידש (לעיל ד.) דדבר שיש לו מתירין אף בדרבנן לא בטל, ושאר אמוראי לא סברי הכי.
ולמעשה פסק השו"ע (יו"ד קב. א.) דדבר שיש לו מתירין לא בטל. וראה עוד בדברינו לעיל ג: בקובץ הנ"ל, אות א'.
<b>והא תניא ר' יהודה אומר מים ומלח בטלין בין בעיסה בין בקדרה -</b> כגירסא שלפנינו איתא בפי' הר"ח, ולפי"ז שפיר מקשינן לקמן דבברייתא אחרת איתא דבטלין בעיסה ואין בטלין בקדרה. אולם הרש"ש והגהות הר"ב רנשבורג דקדקו מפי' רש"י (ד"ה ואין בטלין) דגריס רק "ר' יהודה פוטר בין במים ובין במלח", ולא הוזכר בברייתא זו עיסה וקדרה, וכן איתא בהדיא בחי' הרא"ה, ועל כן הוצרכו לפרש דלקמן מקשינן ממתני' דמשמע דסברה שבטל בין בעיסה ובין בקדרה.
<b>לא קשיא הא במלח סדומית הא במלח אסתרוקנית:</b>
<b>מחלוקת ראשונים:</b>
רש"י פירש שמלח סדומית דק ומתבטל ומלח אסתרוקנית גס וניכר. אולם שאר הראשונים (ר"ח, הערוך המובא בגליון, חי' הרא"ה, ר"ד הכהן, פי' רגמ"ה ב"ב כ:) נקטו איפכא, דמלח סדומית קשה ויש בו ממש ומלח אסתרוקנית נימוח במים.
והנה רש"י לשיטתו פירש הכי גם במנחות כא. (ד"ה מכל מקום), אולם בב"ב כ: (ד"ה מלח סדומית) סתר רש"י שיטתו ופירש כשאר הראשונים דמלח סדומית עבה וקשה כאבן, [והרא"ה ור"ד הכהן ציינו שבסוגיא דב"ב שם משמע כפירושם], ועי' שם בגליון הש"ס והגהות מהר"י לנדא שכתבו להגיה בדברי רש"י דהתם. וראה עוד ברכת הזבח וצאן קדשים מנחות שם, ובהערות על הערוך בשם הפלאה שבערכין. [הובא כאן במהדורת 'עוז והדר'].
<h4>מתני'</h4>
<b>הגחלת כרגלי הבעלים ושלהבת בכל מקום -</b> הראשון לציון נסתפק מה דין האפר, האם דינו כגחלת, או אמרינן דפנים חדשות באו לכאן וכאילו לא קנה שביתה אצל כל אדם, עי' בדבריו.
<b>ושלהבת לא נהנין ולא מועלין:</b>
<b>א] האם מדליק ממנה או הולך לאורה:</b>
הנה ברישא גבי 'השלהבת בכל מקום' פירש רש"י כגון הדליק נרו בשלהבת חבירו, ודקדק שער המלך (יו"ט ה. טז.) דדומיא דהכי סיפא 'שלהבת של הקדש לא נהנין ולא מועלין' מיירי שמדליק נרו משלהבת של הקדש, ותמה על שו"ת רדב"ז שכתב דהנהנה מגוף של הקדש מעל, והא דתנן הכא שלהבת של הקדש אין מועלין היינו כגון שהלך לאורה, אבל הדליק ממנה מעל, ולדבריו צריך לדחוק ולפרש דשלהבת דסיפא לא הוי דומיא דשלהבת דרישא. ועי' שהוכיח גם מדברי תוס' בסוכה פרק החליל שאין מעילה במדליק מנר של הקדש, ואילו ליהנות מאורו אפילו איסור דרבנן ליכא. וראה עוד רש"ש נדרים יא.
<b>ב]</b> בשבת כב: בעינן לפשוט בעיא אי מדליקין בחנוכה מנר לנר, ממנורה דמקדש דהיו מדליקין בפתילות ארוכות מזו לזו ולא חיישינן לאכחושי מצוה. והקשה בשו"ת חת"ס (או"ח סי' מ"ג) הלא מבואר במתני' דאיסור הנאה משלהבת דהקדש אינו אלא מדרבנן, א"כ איך פשיט ממקדש דקי"ל אין שבות במקדש כשאי אפשר בענין אחר, עי' שכתב לישב בשני אופנים.
<b>ג]</b> המשך חכמה (במדבר יז. ב.) הקשה איך אמר הכתוב "ואת האש זרה הלאה כי קדשו", והלא כיון כיון שלקחו אש מעל המזבח נתקדשו המחתות ע"י העבודה בקטורת, נמצא שגם האש קדשה והרי לא אמרה תורה שלח לתקלה (קידושין נו:). ותירץ עפ"י דין משנתינו דשלהבת הקדש מן התורה אין בה איסור אלא דאין נהנין מדרבנן, לפיכך שפיר אמרה התורה לזרות את האש, והקטורת נמי אחר שנעשתה מצותה אין מועלין בה מן התורה.
<h4>גמ'</h4>
<b>גחלת של ע"ז אסורה -</b> צ"ע דבפסחים כו: איתא דבישל ע"ג גחלים דערלה או כלאי הכרם הפת מותרת, דכאשר נהנית הפת מן האיסור כבר כלה ובטל. ותירץ השטמ"ק דהתם דיעבד קאמר דהפת מותרת אבל לכתחילה אסור. וכן איתא בתוס' שם (ד"ה בישלה). ובאופן נוסף חילק השטמ"ק דהתם קיל טפי דהגחלים רק באו מעצים אסורים, והכא מיירי שנאסרו הגחלים עצמן בתקרובת ע"ז.
<b>ושלהבת מותרת:</b>
<b>צ"ע אמאי תנן (ברכות נא:) אין מברכין על הנר שלפני ע"ז, הא אמרינן הכא דשלהבת של ע"ז מותרת:</b>
הרא"ש כאן (סי' י'), והרשב"א בשם תוס' תירצו דאסור לברך דוקא כשיש עמה גחלת אף שהברכה היא על השלהבת.
וכתב הים של שלמה (סי' י"ז) דבהכי מתיישב שפיר אמאי לא שנה הבבלי ששה דברים בגחלת, דהאיכא נמי דמברכין על השלהבת ולא על הגחלת [וכן איתא בתוספתא (פ"ד ה"ז) ובירושלמי דפירקין (ה"ד), והביאו הרא"ש כאן], אלא כדי שלא תטעה דמברכין גם על שלהבת דע"ז. ועי' קרבן נתנאל (אות א') שהשיג על דבריו, ותירץ קושיא זו באופן אחר. וראה עוד גליוני הש"ס.
והשטמ"ק בשם מורו תירץ דאין מברכין על שלהבת דע"ז משום דמאיסה לגבי ברכה, וכעי"ז אמרינן (סוכה לא:) דלולב של ע"ז אף שדיעבד אם נטל יצא, מ"מ משום מיאוס לא יטול לכתחילה.
וראה עוד יד דוד, חי' מנחת שלמה מספר מאורי אש, והערת המהדיר (119) לרשב"א מוה"ק.
<b>אלא הא דתנן המוציא שלהבת פטור היכי משכחת לה, כגון דאדייה אדויי לרה"ר:</b>
<b>א] מהו 'אדייה אדויי':</b>
רש"י (ד"ה הא דתני) פירש דטפח בידו [כן גרס השטמ"ק] וניתק השלהבת והפריחה לרה"ר. אבל בפי' ר"ח וכן בערוך איתא שנפח בפיו ודחה השלהבת לרה"ר. והקשה השטמ"ק כיון דאורחה דשלהבת בנפיחה בפיו לאו הוצאה כלאחר יד הוא וליחייב. [בהערת המהדיר תמה הא טעם הפטור אינו משום כלאחר יד, אלא משום דהמוציא שלהבת אין בה ממש אא"כ דבוקה בכלי]. והביא השטמ"ק פירוש הריטב"א דהשלהבת דבוקה בכלי ומרקדת ויוצאת לרה"ר וחוזרת.
<b>ב]</b> הרמב"ם (שבת יח. ה.) פסק דהמוציא שלהבת פטור ולא חילק דמיירי דוקא בדאדייה אדויי. ובביאור שיטתו יעוי' מרכבת המשנה, חי' חת"ס, ראש יוסף, שער המלך, יד דוד, ראשון לציון, שמחת יו"ט, שפ"א, וחזון יחזקאל (תוספתא פ"ד ה"ז).
<h4>מתני'</h4>
<b>בור של יחיד כרגלי היחיד ושל אנשי אותה העיר כרגלי אנשי אותה העיר:</b>
<b>מחלוקת ראשונים מהו 'כרגלי אנשי אותה העיר', ולענין הלכה:</b>
<b>א.</b> רש"י והרע"ב מפרשים דבור של אנשי העיר יש להם אלפים אמה לכל רוח חוץ לעיבוריה. ובעירובין מה: הוסיף רש"י "ואם עירב זה למערב או למזרח אין יכול זה להוציאן חוץ לאלפים". וכעי"ז לשון הטור (שצז. יד.) "אלפים אמה לכל רוח ואפילו עירב אחד מהן לרוח אחת אינו יכול להוליכן אצלו", וכתב הב"י שכן נראה מפי' רש"י. מיהו התוס' יו"ט נקט שחלוק פי' רש"י מהטור, ומצדד להשוותו עם פירוש הראשונים דבסמוך, אך כתב תוס' רעק"א דמפירש"י בעירובין מוכח שהדין עם הב"י.
והקשה הרשב"א דבסוגיא דעירובין שם משמע ד'כרגלי אנשי אותה העיר' ו'אלפים אמה לכל רוח' לאו חד שיעורא הוא, עי' שכתב לישב זאת בשני אופנים. אלא שתמה הרשב"א על עיקר פירוש רש"י, הא קי"ל בדרבנן יש ברירה, ובור של אותה העיר הוי כבור השותפין, ונימא דכל אחד מדיליה ממלא והוי כרגליו.
ובחי' ר"ד הכהן ביאר שיטת רש"י, דברירה אמרינן כגון דאיכא ב' או ג' שותפין [כגון חבית דאמר רב לעיל לז: דמותר להוליך כל אחד חלקו למקום שעירב], אבל הכא שייך הבור לכל אנשי העיר ונגרר אחר הכלל, הלכך איכא לכולם אלפים אמה לכל רוח ואין נקבע כתחומו של כל אחד.
והנה התוס' יו"ט הקשה לפירש"י ורע"ב מאי שנא ממתני' לעיל לז: דכלים שאין מיוחדין לאחד מבני הבית הרי אלו כמקום שהולכין, ופי' רש"י דדוקא למקום שכולן יכולין לילך, אבל עירב אחד לצפון והשאר לא עירבו מעכב הוא על כולן להוליך לדרום, והכא מאי טעמא אם עירב אחד למזרח אין מעכב על כולן שלא יוליכו אלפים אמה לכל רוח. וכעי"ז הניח תוס' רעק"א בקושיא מ"ט כל אנשי העיר מעכבין על אותו שעירב למזרח להוליכו שם, והוא אינו מעכב על ידן.
מיהו לפי דברי ר"ד הכהן ניחא דבני העיר אינם כשותפין דעלמא או כבני הבית, אלא דעת היחיד בטלה לכלל אנשי העיר ואינו יכול לעכב. וכעי"ז תירץ גם בחי' חת"ס. וראה עוד מש"כ התו"ח במשניות בשם הפר"ח, וכן הוא בהגהות מים חיים כאן, וע"ע חי' מהרי"ח במשניות.
<b>ב.</b> שאר הראשונים (הרשב"א והר"ן בסוגיין, וכן הרשב"א ריטב"א ור"ן עירובין מה: בשם הראב"ד) פירשו ד'הרי הן כאנשי העיר' ר"ל שכל אחד מאנשי העיר ממלא ומוליך כרגליו להיכן שעירב, משום דהוו כשותפין ובדרבנן יש ברירה. אך היינו לאנשי העיר בלבד, ואילו אחד מעיר אחרת אינו מוליך אלא למקום שכל אנשי העיר יכולין להוליך.
ויש לעיין מאי שנא מכלים שאין מיוחדין דמתני' לעיל לז. דהאחד מעכב על השני ולא אמרינן ברירה. אמנם מתוך דברי התוס' יו"ט מתבאר החילוק, דבמים דוקא אמרינן ברירה, שכל אחד שותה ועושה בהן צרכיו והן כלין, משא"כ כלים שאין מיוחדין שמחזירן אחר שימושן לשותפות לא שייך למימר ברירה.
<b>ג.</b> להלכה נקט המשנה ברורה (שצז. לד.) כשיטת רוב הראשונים דכל אחד מבני העיר יכול להוליך למקום שעירב, אבל אדם שאינו מאנשי העיר אין מוליך אלא למקום שכל בני העיר יכולין להוליך.
וראה עוד פני יהושע, שמחת יו"ט, שפ"א, וחידושי בתרא (אות קצ"א).
<b>ושל עולי בבל כרגלי הממלא:</b>
<b>א] מהו 'כרגלי הממלא', ומאי טעמא:</b>
<b>א.</b> רש"י והרע"ב פירשו דשינה התנא ולא נקט 'הרי הן כרגלי כל אדם' [כדקתני בברייתא בגמ' גבי נהרות המושכין], לאשמועינן דסבר האי תנא יש ברירה להחמיר, והוברר הדבר דמאתמול ברשותיה דהאי גברא קיימי. [כלומר ואם נתנן לאחר הרי הן כרגלי הראשון, אך אילו קתני 'כרגלי כל אדם' משמע דהן כרגלי השני].
והקשה הרשב"א בשם תוס' א"כ הוה לגמ' לעיל לז: להקשות מהך משנה למ"ד שם דאפילו בתחומין דרבנן ליכא ברירה. ובהערת המהדיר (127) הביא יש מישבים דאף מאן דלית ליה ברירה מודה דיש ברירה להחמיר.
מהרש"א הקשה לפי' רש"י אי אמרינן ברירה לחומרא, אמאי ס"ל לרב נחמן (לקמן ע"ב) גבי חלקו גדיים כנגד טלאים דאין ברירה, נימא ברירה להחמיר לחייבו במעשר בהמה. ותירץ דהוי חומרא דאתי לידי קולא לפוטרו מקלבון. ועל דבריו יעוי' במהר"ם שיף, רש"ש (ע"ב), שער המלך (גירושין ג. ד.), חי' חת"ס, הגהות גנזי יוסף, ובהערת המהדיר לרשב"א הנ"ל.
<b>ב.</b> הרשב"א מפרש דהרי הן כרגלי הממלא לאו מטעם ברירה, אלא משום שרבנן אוקמינהו ברשות כל ישראל, וכל אחד יכול למלאות ולהביא עמו למקומו. ועי' בהערת המהדיר (128).
<b>ג.</b> תוס' בעירובין (מה: ד"ה ביום טוב, מו. ד"ה נהרות), והרא"ש בסוגיין (סי' י"א) נקטו דאין לדקדק הלשון, והוכיחו מהתוספתא דבין אם קתני "כרגלי כל אדם" ובין קתני "כרגלי הממלא" הכל אחד ומשמע כרגלי הזוכה ראשון, ואם נתנן לאחר הרי הן כרגלי הראשון. וראה בדברינו בגמ' ד"ה תנן, אות ב'.
<b>ב] לענין הלכה בחפצי הפקר:</b>
פירש רש"י דתנא דמתני' סבר חפצי הפקר הן כרגלי הזוכה בהן, ולית ליה דר"י בן נורי דס"ל (עירובין מה:) חפצי הפקר קונין שביתה במקומן.
והנה בעירובין מו. פסקינן הלכתא כר"י בן נורי, ופסקינן נמי הלכתא כדברי המיקל בעירוב, ואמרינן דאצטריך תרוייהו, דאי אשמועינן הלכה כריב"נ הוה אמינא בין לקולא [כגון אדם ישן דקונה שביתה במקומו] ובין לחומרא [דכלי הפקר קונין שביתה במקומן], קמ"ל דהלכה כוותיה רק לקולא ולא לחומרא. וכן פסק הרמב"ם (יו"ט פ"ה ה"י והי"ד) דחפצי הפקר וכן בור של עולי בבל הן כרגלי מי שזכה בהן. אולם הראב"ד השיג עליו דאין הלכה כמשנתינו דכבר פסקינן הלכתא כר"י בן נורי, וביאר המגיד משנה (שם הל"י) שהראב"ד הבין דהלכה כוותיה לגמרי ואף לענין חפצי הפקר, ותמה דבסוגיא הנ"ל דעירובין מפורש לא כן, וכן כל סוגיין ופלוגתת רב נחמן ורב ששת בגמ' מתפרשת אי חפצי הפקר שביתתן כזוכה בהן ואינן קונין שביתה לעצמן. וכן דחה המגדל עוז דברי הראב"ד.
אמנם יעוי' בספר הליקוטים בשם קובץ, וכן ראשון לציון כאן, קרן אורה עירובין מו:, ושער המלך שביארו כוונה אחרת בדברי הראב"ד ופשר מחלוקתו עם הרמב"ם.
<b>ג] להפקיר ולזכות מן ההפקר בשבת ויו"ט:</b>
דעת הריטב"א (במתני' שבת קכ.) דאסור להפקיר בשבת דנראה כמקנה קנין. אולם המאירי (שבת קכז:) נקט שמותר להפקיר בשבת. ובשו"ת רעק"א (ח"א סי' קע"ד) הוכיח דעת הרמב"ן שאסור להפקיר בשבת, והביא בזה פלוגתת הפוסקים. מיהו האם מותר לזכות מן ההפקר נסתפק בשו"ת רעק"א שם, וראה מה שציין בזה השמירת שבת כהלכתה (פכ"ט הע' פ"ו).
ובקהלות יעקב (סי' כ"ג) הביא להוכיח [בשם בנו הגר"ח שליט"א] מסוגיין, דשרי למלאות מבור של עולי בבל אף דזוכה מן ההפקר, ובגמ' מייתי עלה דהוי מגביה מציאה לחבירו, ומבואר בכל הסוגיא דעושה קנין או לעצמו או לחבירו. ואין לדחות דביו"ט דוקא מיירי, ומגביה לצורך שתיה הוי אוכל נפש דאפילו מלאכה גמורה שריא, דהא דין זה דכרגלי הממלא הוא גם בשבת, שהרי הטור ושו"ע העתיקו דינים אלו בהלכות שבת (סי' שצ"ז), ועוד שגוף הקנין אינו צורך אוכל נפש, דיכול ליהנות מן המים גם בלא לזכות בהן.
מיהו כתב הקהלות יעקב דאפילו יש להוכיח דשרי קנין מן ההפקר לצורך היום לאכילה דלא מיחזי כ"כ כמקח וממכר, אכתי אין ראיה להתיר לעשות קנין בשבת לצורך השגת ממון בעלמא, עי' בדבריו.
ועוד בענין מתנה והפקר בשבת ויו"ט - עי' בדברינו במתני' לעיל יד: וב"ה אומרים משלחין.
<h4>גמ'</h4>
<b>תנן בור של יחיד כרגלי היחיד ורמינהו נהרות המושכין ומעינות הנובעין הרי הן כרגלי כל אדם וכו', הב"ע במכונסין:</b>
<b>א] מהו 'נהרות המושכין ומעינות הנובעין', ומה משני 'במכונסין':</b>
פירש רש"י דנהרות הן הנמשכין ממקום נביעתן, אולם מעינות הנובעין היינו שנובעין וניידי בגומת נביעתן אך אין נמשכין הלאה. ולפי"ז כל שלא נח במקומו ואפילו אין נמשך משם והלאה חשיב 'ניידי' דלא קונה שביתה, וביאר הפמ"ג (בא"א שצז. יג.) דכיון שכל שעה באים מים חיים חדשים, אף המים העומדים בבור מתערבים ואין קונים שביתה.
וכתב הרשב"א דלפי' רש"י צ"ל דכי משני "הב"ע במכונסין", היינו שאינם חיים ונובעים אלא כגון שנתכנסו מן הגשמים או שמילא בכתף. וכן פירש ר"ח "כגון מי גשמים בדותיות וכיוצא בהן".
אולם הביא הרשב"א פירוש הראב"ד בעירובין, ד'מכונסין' היינו שאין מושכין אע"פ שהן חיין, וכתב הרשב"א דלפירושו צ"ל דנהרות ומעינות שוין שהן מושכין, אלא שנהרות זחילתן מרובה ומעינות זחילתן מועטת והולכין לאט, וזה דוקא חשיב 'דניידי' שאין קונין שביתה. ובהערת המהדיר (142) דייק הכי גם לשון הרמב"ם (יו"ט ה. יד.), [אף שהראב"ד לא השיג עליו כשיטתו]. ובחי' המאירי הביא פלוגתא זו והסכים לפי' רש"י.
להלכה - נקט המשנה ברורה (שצז. לב.) כפי' רש"י, וביאר שער הציון (כ"ב) שכן סברת רוב הראשונים, וכן פשטות הש"ס, ויש להקל בפרט שהוא מילתא דרבנן.
<b>ב] מהו 'הרי הן כרגלי כל אדם':</b>
פירש רש"י דאין להם שום שביתה וכל אדם מוליכן כרגליו. ברם תוס' עירובין מה: (ד"ה ביום טוב) פירשו דהרי הן כרגלי מי שיזכה בהן ראשון, דומיא דבור של עולי בבל דקתני במתני' דהרי הוא כרגלי הממלא, ונקטו תוס' ד"הרי הן כרגלי כל אדם" וכן "כרגלי הממלא" היינו הך ומשמעותן אחד כרגלי הזוכה ראשון. ודקדקו מדקתני בתוספתא (פ"ד ה"ח) גבי נהרות המושכין "הרי הן כרגלי הממלא". [מיהו לפנינו הגירסא "הרי הן כרגלי כל אדם"].
והב"י (שצז. יד.) הביא שתי השיטות, ובשו"ע סתם כדעת תוס' שכן גם דעת הרא"ש והר"ן. וביאור סברות מחלוקת זו יעוי' מש"כ חזון יחזקאל בתוספתא שם.
<b>ג]</b> לכאורה יש לתרץ קושית הגמ' דמיירי בנהרות ומעיינות של רבים, וכדעת רבנן דפליגי על ר"י בן נורי וסברי דחפצי הפקר אין קונין שביתה במקומן. ופי' ר"ח דסתמא קתני משמע אפילו של יחיד. ותוס' עירובין מו. (ד"ה נהרות) והרשב"א בסוגיין הוסיפו דדייקא מדתלי טעמא שהן מושכין ונובעין דניידי, דאילו הוו דרבים לא קנו שביתה גם בלא טעמא דניידי. וע"ע בתוס' שם בשם ר"ת דאפילו מיירי בשל רבים מדקדק שפיר.
<b>במאי קא מיפלגי מר סבר בירא דהפקרא הוא ומר סבר בירא דשותפי הוא -</b> כתבו הרשב"א וחי' הרא"ה דהשתא דמפרשינן לרב נחמן דבירא דשותפי הוא, בעינן למימר דס"ל יש ברירה ולפיכך הוו כרגלי מי שנתמלאו לו, [וכן נקטינן בגמ' לקמן דסבר רב נחמן יש ברירה ומקשינן עליו]. אולם רש"י לא הזכיר בפירושו דין ברירה אליבא דרב נחמן. ועי' תוס' רי"ד שפירש נמי דהשתא גבי בור השותפין א"צ לברירה.
<h4>רש"י</h4>
<b>ד"ה שיש לו מתירין - למחר יוליכוה או היום יאכלוה כאן -</b> ביאור כוונת רש"י - עי' חי' רעק"א, שו"ת חת"ס (יו"ד סי' ע"א אות ג'), חי' הצל"ח (לעיל לח. על תוד"ה וליבטיל), תולדות יעקב, והערת המהדיר (117) לרשב"א.
<b>ד"ה סדומית - דקה היא מאד -</b> עי' בדברינו בגמ' ד"ה לא קשיא.
<b>ד"ה הא דתני - בדאדייה אדויי וכו' ונפח בידו ונתק שלהבת והפריחה לרה"ר -</b> עי' בדברינו בגמ' ד"ה אלא הא דתנן, אות א'.
<b>ד"ה ותיפוק ליה משום קיסם - בלאו שלהבת נמי חייב משום קיסם -</b> השטמ"ק דקדק שרש"י מפרש קושית הגמ' דליחייב תרתי גם משום שלהבת וגם משום קיסם. ועי' שהביא יש מפרשים דהקושיא דליחייב רק משום קיסם. ובהערת המהדיר דקדק הכי מדברי תוס' (ד"ה ותיפוק) שדימו השלהבת לפחות מכשיעור.
<b>ד"ה אביי אמר - אבל בקיסם לא ס"ל לאביי משום דמועט הוא וממהר לכבות -</b> השטמ"ק תמה לפירוש זה דרש"י, אילו ס"ל לאביי דבקיסם פטור, למה הוצרכו לאוקי משנתינו בדאדייה אדויי לוקמי בשהוציא בקיסם, על כן נקט עיקר כפי' רש"י השני. וראה עוד ראשון לציון, מרומי שדה, ושפ"א.
<b>ד"ה כדי ליתן - פצים וכו' הקבועים בחומה והן של עץ וכו' ומושיבין שנים זה בצד זה וצריך להושיבן בשוה וכו' -</b> עי' פירוש רש"י בשבת פב., וביאור מהרש"ל שם. ועי' בגליון שם בשם הערוך, ועי' שפ"א שם. וראה עוד פי' רש"י ב"ב ריש כ:
<b>ד"ה כרגלי אותה העיר - אלפים לכל רוח חוץ לעיבוריה -</b> עי' בדברינו במשנה ד"ה בור של יחיד.
<b>ד"ה כרגלי הממלא - ולית ליה דר"י דאמר חפצי הפקר קונים שביתה לעצמן במקומן -</b> עי' בדברינו במשנה ד"ה ושל עולי בבל, אות ב'.
<b>וכ"ת א"כ הול"ל הרי הן כרגלי כל אדם קסבר יש ברירה להחמיר וכו' -</b> עי' בדברינו במשנה ד"ה ושל עולי בבל, אות א'.
<b>ומעינות הנובעין - ואין יוצאין מגומות נביעותן לימשך הלאה -</b> עי' בדברינו בגמ' ד"ה תנן בור של יחיד, אות א'.
<b>ד"ה רב ששת - ור"נ סבר בירא דשותפי הוא וכו' וכשאמר זה לחבירו למלאות לו מחלקו והלך בשליחותו נעשה שלוחו וכו' -</b> משמע דמיירי הכא שאמר לו למלאות, ואפילו הכי לדעת רב ששת חשיב תופס לבעל חוב במקום שחב לאחריני ולא קנה חבירו. ואכן כן הוכיחו תוס' בבא מציעא י. (ד"ה תופס) מהסוגיא דכתובות פד:, מיהו צ"ע דרש"י גופיה פירש בב"מ שם דדוקא כשלא עשאו שליח לתפוס, ותוס' השיגו עליו מהסוגיא דכתובות.
ותירץ חי' חת"ס כאן עפ"י דברי הש"ך (קה. א.) שרש"י נקט דבשליח קנה חבירו רק היכא דשכרו ממש להיות שלוחו. ועל דרך זה כתב הגהות ראמ"ה ב"מ שם. וראה עוד תומים (קה. א.), נתיבות המשפט שם, ומש"כ בהערת המהדיר לרשב"א (149) בשם הגריש"א.
<h4>תוס'</h4>
<b>ד"ה משום - וא"ת והא פרישית לעיל דלא שייך דבר שיש לו מתירין אלא במין במינו -</b> הר"ן (נדרים נב.) כתב דאפשר שטעמו של הרי"ף דס"ל דבר שיש לו מתירין לא בטל אף במין בשאינו מינו, דסמיך על סוגיין, אך דחה הר"ן כתירוצם השני דתוס' כאן. וכן פירשו הרשב"א וחי' הרא"ה כאן.
והר"ן גופיה מסיק לפרש לדעת הרי"ף שיש חילוק בין דבר שיש לו מתירין לאחר זמן ליש לו מתירין עכשיו, דהכא חשיב יש לו מתירין עכשיו שהרי מותרין במקום שרגלי שניהם שוין בה, וכה"ג אפילו בשאינו מינו לא בטל, עי' בדבריו.
וראה עוד תפארת ישראל (בועז אות א'), מרומי שדה, אתוון דאורייתא (כלל ד' אות ו'), תולדות יעקב, וכן בהערת המהדיר (117) לרשב"א שכתב בשם הגריש"א לדקדק מדברי רש"י תירוץ נוסף.
<b>וי"ל דאה"נ דלא אמרינן ליה אלא במין במינו והכא גבי תחומין שאני דחמירי וכו' -</b> עי' חי' חתם סופר.
<b>ועי"ל וכו' א"כ כשערב זה בזה הוי כאילו מין אחד -</b> הפרי חדש (יו"ד צח. כו.) כתב דדוקא לענין דבר שיש לו מתירין כתבו תוס' כן ולא לשאר דברים, והביא ראיה ממתני' דערלה. ועי' יד דוד שהשיג על דבריו. וראה עוד כתבי קה"י החדשים (קעד. ג.).
<b>ד"ה הקדש - וי"ל דאה"נ דלגבי חולין בדלין ממנו אבל לגבי ע"ז לא בדילי מיניה -</b> וכן פירשו רש"י, תוס' ר"פ, וחי' המאירי. וע"ע שפ"א וראש יוסף.
<b>ד"ה ותיפוק ליה - וא"ת ולבטיל מנא אגב שלהבת וכו' וי"ל דשאני הכא דליכא חשיבותא בשלהבת לבטל הכלי לגבה דלית בה ממש:</b>
<b>בגדר כלי טפל לענין הוצאה:</b>
הנה בשבת סב: לדעת ר"א בר אהבה מחייב ר' אליעזר בברייתא שם מוציא צלוחית שאין בה בושם אף שקלט הכלי ריח הבושם, ולא קאמר דנעשה הכלי טפל לריח שבתוכו, ש"מ דפליג על מתני' דשבת צג:, אולם תוס' כנראה לא ניחא להו לאוקמי סתם סוגיין כר"א בר אהבה אליבא דר' אליעזר, על כן נקטו כדעת רב אשי שם דמפרש סברת ר' אליעזר לפי שאין בריח ממש, ולא אמרינן נעשה הכלי טפל אלא לדבר שיש בו ממש כגון אוכלין פחות מכשיעור.
ותוס' דילן מחדשים טפי, דאפילו שלהבת דיש בה ממשות טפי מריח בעלמא, אכתי חשיבא אין בה ממש ולא מתבטל כלי לגבה. וכ"כ בחי' המאירי.
ונראה דלרשב"א בסוגיין היה קשה חידוש זה, ואדרבה דימה המוציא שלהבת בכלי למוציא דבר שיש בו שיעור, דשלהבת בכל שהוא ראויה היא ואית בה שיעור. ותירץ באופן אחר: דכיון שאי אפשר להוציא שלהבת בפני עצמה אלא אגב הכלי, חשיבא כצריך לכלי ואין הכלי בטל אגבה. ובתוס' חכמי איבר"א דחו תירוץ זה, ד'צריך לכלי' שחייב עליו היינו שצריך לכלי לצורך דבר אחר.
<h3>דף לט:</h3>
<h4>גמ'</h4>
<b>ואי אמרת בירא דשותפי הוא אמאי מותר וכו' -</b> נראה דלא הקשה אלא מבור של עולי בבל, אבל הר הבית ולשכות ועזרות פשיטא דהפקירום לכולי עלמא, דאל"כ לא משני מידי במאי דקאמר "לרחוץ בבור הכי נמי", ואכתי תיקשי מהר הבית ולשכות ועזרות - מהר"ם.
<b>והב"ע למלאות מר מדידיה קא ממלא ומר מדידיה קא ממלא -</b> פירש רש"י דסמכינן אברירה ואמרינן מר מדיליה ממלא. והקשו תוס' חכמי איבר"א א"כ גם בחצר ובית הכנסת לישתרי כדאמר ר"א בן יעקב (נדרים מה:) זה נכנס לתוך שלו וכו', ומפרשינן (ב"ק נא:) דאית ליה ברירה. ופירשו דהך תנא דילן קסבר בעלמא אין ברירה, אלא רק כגון ממלא מן הבור דמצינו למימר הוברר שזה חלקו המגיעו, משא"כ בחצר ובית הכנסת שהולך בכולו ולא הוברר חלקו. וכעי"ז כתב תוס' רי"ד.
<b>וסבר רב נחמן יש ברירה והתנן האחין השותפין וכו' -</b> עי' פני יהושע אמאי לא משני דבדאורייתא לית ליה ברירה ובדרבנן אית ליה כסברת ר' אושעיא לעיל לח., וע"ע שפ"א, ושמחת יו"ט. וראה עוד בדברינו במתני' לעיל ע"א ד"ה ושל עולי בבל כרגלי הממלא, אות א'.
<b>האחין השותפין כשחייבין בקלבון פטורין ממעשר בהמה וכשחייבין במעשר בהמה פטורין מן הקלבון:</b>
<b>טעם הפטור ממעשר בהמה משום 'שותפות' או משום 'לקוח':</b>
רש"י פירש דטעם הפטור ממעשר בהמה משום שותפות, וגרסינן "האחין השותפין", דהיינו כשחלקו וחזרו ונשתתפו דבטלה תפוסת הבית הרי הן כשאר שותפין דפטורין ממעשר בהמה, וכשקיימא אכתי תפוסת הבית כגון שנשתתפו תיכף שנפלה הירושה חייבין במעשר בהמה.
והביא רש"י (סוד"ה אלא כשחלקו) דיש מפרשים טעם הפטור ממעשר בהמה משום לקוחות, ודחה דבריהם. אמנם כן מוכח מפי' ר"ח, וכן הוא שיטת הרמב"ם (שקלים ג. ד., בכורות ג. ו.). ולשיטה זו אין פטור עצמי של 'שותפות' אלא מטעם 'לוקח'. [וגרסינן "האחין <b>ו</b>השותפין" דתרוייהו שוין בדין זה], ומה שירשו האחין מאביהן או נשתתפו השותפין הרי הוא כלקוח בידם ופטור ממעשר בהמה, אך בהמות שנולדו להם לאחר שירשו ונשתתפו, או שקנו אותן במעות הירושה או במעות השותפות חייבין במעשר בהמה, דאינו 'לקוח' אלא ברשותן נולד. מיהו הראב"ד (שקלים שם) פליג וס"ל כשיטת רש"י.
וראה בזה לחם משנה, מהר"י קורקוס, וקרית ספר בכורות שם, ומהרי"ט אלגזי בפתיחה למסכת בכורות (אות ב'). והרחבנו בפלוגתא זו, ובביאור המשנה דבכורות נו: לפי השיטות, בספרנו 'איזהו מקומן' בכורות שם.
<b>כשחייבין בקלבון פטורין ממעשר בהמה וכו':</b>
<b>פרטי דינים בענין ה'קלבון':</b>
<b>א. מהו לשון קלבון?</b>
הרע"ב בשקלים (פ"א מ"ז) פירש ד'קלבון' היינו קל-בון, כלומר דבר קל ומועט שמוסיפין על מחצית השקל. אולם תפארת ישראל פ"א דחולין (יכין אות נ"ז) פירש שהוא בלשון יווני.
<b>ב. טעם לתוספת זו:</b>
פירש רש"י (בכורות נו:) דיש אומרים להכרע [כלומר שמא נשחק המטבע ונתמעט], ויש אומרים לחילוף [כלומר כשהקדש מחליף החצאין לסלעים שלימים, צריכין להוסיף לשולחני]. ורש"י בסוגיין נקט משום חילוף, ובחולין כה: נקט משום הכרע.
<b>ג. כמה הוא קלבון?</b>
נחלקו ר' מאיר וחכמים במתני' שקלים (פ"א מ"ז) אם מעה כסף או חצי מעה.
<b>ד. להיכן היו הולכין הקלבונות?</b>
יעוי' בירושלמי דשקלים (סוף פ"ק, דף ה.) ה' דעות תנאים בזה. [ב' דעות הובאו במנחות קח.].
<b>ה. מחלוקת תנאים אימתי וכמה קלבונות צריך, ובשיטת פירוש רש"י:</b>
במשנה שקלים (פ"א מ"ו) מבואר עפ"י שיטת רוב המפרשים, דסבר ת"ק דהנותן מחצית השקל פטור מקלבון, אלא רק כשנתן שקל שלם ונטל מחצה דצריך ליתן עבור הפריטה, הלכך שנים ששקלו שקל שלם נותנים קלבון אחד. ור' מאיר סבר דכל נותן מחצית השקל חייב בקלבון, ושנים ששקלו צריכין שני קלבונות. ולדעת ר' מאיר מבואר בירושלמי שקלים ד: דחיוב קלבון לכל שוקל שקלו הוא מן התורה וילפינן לה מקרא.
והנה רש"י (בבכורות נו:, וכן משמע בסוגיין) מפרש לכאורה כשיטת ר' מאיר, ולכך פירש דרוב בני אדם נותנין מחצית הסלע וקלבונו עמו, והני אחין כשותפין דמו וחייבין בקלבון <b>שני</b>, וכשלא חלקו ותפוסת הבית קיימת, פטורין מקלבון <b>שני</b>, משמע דקלבון אחד מיהא חייבין. וכן פירשו גם תוס' בכורות ריש נ:, עי"ש, וחי' הרא"ה כאן.
והתוס' יו"ט (סופ"ק דחולין) תמה על פירש"י [והרע"ב], אמאי לא נקטו כת"ק דר' מאיר [דהלכה כוותיה כמש"כ הרע"ב בשקלים]. ותירץ בלקוטים במשניות דחולין משום דסתם משנה כר' מאיר, ועוד דשאר בבי דמתני' דחולין כוותיה דר"מ אזלי. וסברתו הראשונה עולה גם לישב פירש"י דסוגיין.
והרש"ש (בכורות נו:) כתב דרש"י מפרש כת"ק דר' מאיר, ודבריו צ"ע כפי שנתבאר, וגם צ"ב שהניח בתמיה דברי התוי"ט.
אמנם השטמ"ק בבכורות מחק בכל מקום ברש"י תיבת 'שני', וכנראה היה קשה לו קושית התוי"ט, לכך הגיה ברש"י להעמיד דבריו כת"ק דר"מ. אך צ"ע דלשון רש"י שם "הואיל ורוב בני אדם נותנין כל אחד מחצית הסלע" אין משמע כן. וכן צ"ע דרש"י בסוגיין פירש גם בהדיא כר' מאיר.
והנה רש"י חולין כה: פירש תחילת דבריו כר' מאיר דחייבין שני קלבונות, אך הא דתנן "כשחייבין במעשר בהמה פטורין מן הקלבון" פירש דפטורין לגמרי ולא כדבריו בבכורות. וכן פירש הרע"ב בבכורות. ועי' הגהות מלא הרועים בבכורות שתחילה רצה לפרש דהוא תלוי בשני פירושי רש"י שם אם טעם קלבון משום הכרע או משום חילוף, אך מסיק דרש"י בחולין אית ליה סברא אחרת, דבתפוסת הבית חשיב הממון בחזקת אביהם, והוי כאב השוקל על בניו או על אחד מבני עירו, דקי"ל בשקלים דפטור לגמרי מקלבון.
<b>אלא דכולי עלמא בירא דהפקרא היא וכו' -</b> יש לעיין הרי לעיל מוכח מדברי רב נחמן גופיה דס"ל בירא דשותפי הוא, דהא רבא איתיביה מ'הריני עליך חרם', ורב נחמן גופיה השיבו 'הב"ע למלאות' ולא השיבו כדהכא 'דכו"ע בירא דהפקרא היא' וכו'. ותירצו הרשב"א ושטמ"ק דרבא הוא דס"ד דסבר רב נחמן בירא דשותפי היא, ור"נ מצי לאהדורי ליה דסבירא לי בירא דהפקר היא, אלא דמהדר ליה לטעמיה.
והשטמ"ק בשם מורו פירש דכשמסיק הגמ' דכו"ע בירא דהפקרא היא, כאילו אמר ומה שאמרנו דרב נחמן אית ליה בירא דשותפי היא ואותביה רבא, לא היו דברים מעולם, עי' בדבריו. וכן פירש הראשון לציון.
<b>אלא הכא במגביה מציאה לחבירו קא מיפלגי מר סבר קנה ומר סבר לא קנה:</b>
<b>הראשונים הקשו דרב נחמן סותר שיטתו, דהכא משמע דס"ל המגביה מציאה לחבירו קנה חבירו, ואילו בבבא מציעא י. אמר בהדיא דלא קנה חבירו:</b>
<b>א.</b> רש"י גורס כאן רק "במגביה מציאה לחבירו קא מיפלגי", [ובסוף דבריו הביא אית דגרס כלפנינו, וביאר גם גירסא זו כפירושו], והכי פירושו: דכו"ע סברי לא קנה חבירו, אלא פליגי אם קנה המגביה עצמו, דרב נחמן סבר לא קנה דלאו אדעתיה למיקני, וממילא קונה מי שנתמלאו לו כשיקבלם, ורב ששת סבר קנאם המגביה תחילה ומידו קיבלם, הלכך הוו כרגלי הממלא.
וביאור המחלוקת - כתב העונג יו"ט (סי' ל"ב בהגה"ה), דרב נחמן סבר אף דחצירו של אדם קונה שלא מדעתו הני מילי כשלא מכוין כלל לקנות, אבל הכא שמכוין לזכות לחבירו דמי למכוין בהדיא שלא לזכות בעצמו, ורב ששת סבר דלא דמי למכוין שלא לזכות, וכיון שנתבטלה מחשבתו לצורך חבירו נמצא זוכה לעצמו.
<b>ב.</b> תוס' הקשו על פירש"י דאין סברא לרב ששת שיקנה הראשון המגביה דהא לא נתכוין לזכות לעצמו. והרמב"ן ורשב"א (ב"מ י.) וכן הרשב"א כאן הקשו בסגנון דהא אינו זוכה בעל כרחו, [וצ"ב אמאי חשיב ליה בעל כרחו]. ועי' דברי יחזקאל (סי' נ"ה) בביאור שתי הקושיות.
והרשב"א בסוגיין הוסיף להקשות דלשון רב נחמן "כרגלי מי שנתמלאו לו" משמע שתיכף משעת מילוי הן כרגליו, ואילו לפירש"י אינן שלו אלא משעה שנתנן לו ובאו לידו.
תוס' הרא"ש (ב"מ שם) הקשה מעודר בנכסי הגר (יבמות נב:) דאם סבור שהן שלו לא קנאם. וכתב לחלק אליבא דרש"י דהתם כשסבור שהן שלו לא נתכוין כלל למעשה זכיה, משא"כ הכא דיודע שהן של הפקר ומתכוין למעשה זכיה, הלכך אם אינו זוכה לשני זוכה מיהא לעצמו.
והנה הראשונים הנ"ל נקטו לדעת רש"י דזוכה הראשון גם אם אין דעתו כלל לזכות לעצמו, ומסייע לזה דברי רש"י במתני' ב"מ ט: [כגירסת הגהות וציונים מהדו' 'עוז והדר' בשם האו"ז וכת"י] "אי קנייה קמא <b>בלא מתכוין</b> להקנות לחבירו", ומדברי תוס' הרא"ש הנ"ל משמע נמי דגרס הכי ברש"י. ויש לבאר בזה שבכל מעשה זכיה מונח שאם לא יזכה השני יזכה הוא לעצמו, ויותר יש לפרש דהרי מעשה קנין הוא הפקעה מכל העולם לצורך פלוני, וכיון שלא זוכה הפלוני ממילא הוי כהפקר וזוכה מאליו במה שבידו, דלא גרע מחצירו שזוכה לו שלא מדעתו. ושו"ר כעי"ז בדברי יחזקאל (סי' נ"ה) שכתב דמיירי הכא שמילא מים בכלי של הממלא, וכליו של אדם הוו כחצירו וקונין לו שלא מדעתו.
ובחי' רבינו דוד הכהן בסוגיין כתב שדעת הממלא שאם לא יזכה חבירו יזכה הוא לעצמו, מיהו לא נתבאר האם ס"ל דבעינן דעת מפורשת, או דסתמא דמילתא הכי וכמו שנתבאר.
ברם הרמב"ן וחי' הר"ן (ב"מ שם) כתבו לדעת רש"י דגדר הדין הוא שמתכוין הוא לזכות לעצמו והדר זוכה לחבירו, ומבואר מדבריהם דרב ששת לפירש"י ס"ל שכן הוא תורת זוכה לחבירו שתחילה הוא זוכה לעצמו ומכוחו בא לחבירו. [ואיכא בהא נפק"מ כגון אם השני מודר הנאה מנכסי הראשון, דאם הראשון זוכה תחילה ובא אל השני מכוחו הרי אסור השני בהנאת החפצא]. ולפירוש הרמב"ן והר"ן מיושב קושית תוס' הרא"ש מעודר בנכסי הגר.
וראה עוד מגיני שלמה וחי' הצל"ח כאן, פני יהושע (ב"מ י.), ושיעורי ר' שמואל (ב"מ שם).
<b>ג.</b> תוס' כאן בשם רשב"ם, [ותוס' ב"מ י. בשם ר"ת], תוס' ר"פ וחי' המאירי כאן, כתבו דשפיר יש לקיים הגירסא שלפנינו, דאף דאית לרב נחמן בעלמא מגביה מציאה לא קנה חבירו, היינו טעמא משום דהוי תופס לבעל חוב במקום שחב לאחרים, אבל הכא אינו חייב לאחריני דהא איכא הרבה מים בבור.
ותמה תוס' הרא"ש (ב"מ שם) א"כ מה סברת רב ששת דלא קנה חבירו. ודברי יחזקאל (נה. ה.) כתב לפרש דגדר 'חב לאחריני' הוא לאו דוקא שחב בפועל, אלא כלומר שאין כח לאדם להפקיע זכות שיש לאחרים בדבר, עי' בדבריו.
מיהו הרשב"א הקשה לפירוש זה דא"כ ממלא מבור שבו מים מועטין ישתנה הדין דהא הוי חב לאחריני, ורב נחמן ורב ששת סתמו דבריהם ומשמע דבכל בור פליגי.
<b>ד.</b> באופן נוסף פירשו תוס' (כאן ובב"מ) בשם ר"ת, והוזכר פירושו בתוס' ע"ז סב. (ד"ה לקוט), וכן פירשו בשמו תוס' ר"פ כאן, והרא"ש (סי' י"ב), וכעי"ז פירשו חי' הרא"ה ור"ד הכהן: דשפיר גרסינן כלפנינו, ורב נחמן אכן אזיל לשיטתו בב"מ וסבירא ליה לא קנה חבירו, וכיון שלא קנה השני לא קנה גם הראשון דהא לא נתכוין לקנות, וא"כ הן כהפקר עד שבאו לידי מי שנתמלאו לו וזכה בהן לפיכך הן כרגליו, אבל רב ששת סבר המגביה מציאה לחבירו קנה חבירו, וטעמא דמילתא מפרש בב"מ דמיגו דזכי לנפשיה זכי לחבריה, והואיל ואתי לידי חבירו מכוחו דין הוא שאין מוליכן אלא כרגלי הממלא.
והרשב"א בב"מ תמה הלא לבסוף זכה בהן מי שנתמלאו לו, וא"כ הו"ל לרב ששת למימר דהרי זה חמר גמל ולא יוליכם אלא למקום ששניהם יכולין לילך. וכתב דנראה מדברי תוס' שעשו את הזוכה לחבירו כזוכה לעצמו לגמרי וחוזר ומזכה לחבירו. אך עי' שהניח סברת ר"ת בצ"ע.
והנה לשון התוס' בב"מ "השתא נמי דזכי לחבריה הוי כרגליו <b>ולא עדיף מיניה לענין תחומין</b>", ולכאורה משמעות דבריהם דאכן אינו אלא חמר גמל, ומוטלין עליו חומרי שני התחומין. וכן נקטו בב"מ חי' הר"ן וחי' הריטב"א (הישן) דלפירוש ר"ת מטילין עליו לחומרא לכאן ולכאן, וכן נקטו חי' הרא"ה ור"ד הכהן בסוגיין דאזלו בשיטת ר"ת. וראה עוד חי' רא"ל מאלין (ב"מ סי' פ"ח).
<b>ה.</b> בפי' ר"ח ובתוס' רי"ד בבבא מציעא כתבו דהדר ביה רב נחמן, והרשב"א בסוגיין מסיק עיקר כפי' הר"ח. והנה משמעות פי' ר"ח דהדר ביה מסברתו בב"מ ונקט עיקר כסברתו הכא דהמגביה מציאה לחבירו קנה חבירו, וכן איתא בהדיא ברשב"א לדעת ר"ח. ברם בהשגות הראב"ד על בעל המאור כתב דר"ח כאן פירש דהדר ביה רב נחמן מהא דסוגיין. מיהו בפי' ר"ח שלפנינו איתא בהדיא דקי"ל כרב נחמן דקנה חבירו. אך צ"ע שכתב "וכן שמעתא סלקא בשנים אוחזין בטלית".
<b>ו.</b> בעל המאור בסוגיין תירץ דלעולם סבר רב נחמן בעלמא לא קנה חבירו כשיטתו בב"מ, אך היינו קודם שבא הדבר לידי חבירו, והא דקאמר רב נחמן הכא קנה חבירו היינו לאחר שבאו לידו דזכה בהן למפרע, ולכך ס"ל דהוי כרגלי מי שנתמלאו לו. ופירוש זה הביא גם בחי' המאירי, עי' בדבריו.
<b>ז.</b> הראב"ד השיג על סברת בעל המאור דאין לומר דזכה בהן למפרע, ומסיק הראב"ד דסבר רב נחמן דלענין תחומין במילתא זוטרתי קנה שביתה, ואפילו נימא בעלמא לא קנה חבירו הכא הוי כרגלי מי שנתמלאו לו, עי' בדבריו. וכעי"ז איתא בשטמ"ק בב"מ בשם הראב"ד.
<b>ח.</b> באופן נוסף תירץ הראב"ד דהכא מיירי דאמר לו 'זכה לי', וכה"ג מודה רב נחמן דקנה חבירו. ובספר המכתם דחה דבריו דבסוגיא ב"מ מוכח דמאן דס"ל לא קנה חבירו אפילו כשאמר 'זכה לי'.
וראה עוד נתיבות המשפט (קה. א.), חי' הצל"ח (לט.), וחידושי בתרא (אות קצב-קצד).
<h4>מתני'</h4>
<b>מי שהיו פירותיו בעיר אחרת וערבו בני אותה העיר להביא אצלו מפירותיו לא יביאו לו:</b>
<b>א] הבאה חוץ לתחום לצורך אוכל נפש:</b>
מבואר במשנתינו שאסור להביא חוץ לתחום אפילו לצורך אוכל נפש, וכן איתא לעיל (ריש כח:) גבי נכרי שהביא דורון לישראל, ובסוגיות נוספות. ויש לעיין הא לצורך אוכל נפש הותרו אפילו מלאכות גמורות דאורייתא. ועמד בזה מהרש"א כתובות ז. (על תוד"ה מתוך) וכתב דיש לישב, ופירש קרני ראם דלקרב עצמו לאוכלין לא הוי אלא כמכשירי אוכל נפש דלא שרי. וכתב קהלות יעקב (ביצה סי' כ') דזה אינו מספיק לישב סוגיין דאסור להוציא אוכלין מהתחום שלהן אף שעושה מלאכה כאוכל נפש גופיה.
והביא הקה"י שבשו"ת חתם סופר (או"ח סי' קמ"ט) תירץ דאיסור תחומין אינו משום 'מלאכה', אלא הוא איסור בפני עצמו שאסרה התורה ביו"ט כדרך שאסרה חמץ בפסח, ודוקא 'מלאכה' הותרה לצורך אוכל נפש ולא שאר איסורין. ומקור לדבריו מצא הקה"י במרדכי קידושין (סי' תקס"ה), ועי' שדן בזה. וסברא כעי"ז מסיק נמי המרחשת (ח"א סי' י' ענף ב' אות ח').
באופן נוסף תירץ הקה"י עפ"י דברי הרמב"ן (ר"פ אין צדין) בטעם דלא הותרו קצירה וטחינה לצורך אוכל נפש, לפי שמלאכות אלו נעשות לימים הרבה, והן בכלל 'מלאכת עבודה', ולצורך אוכל נפש הותרו מלאכות בעלמא ולא 'מלאכת עבודה', והכא נמי מלאכות שהותרו הן בדבר שברשותו אלא שמחוסר תיקון, אך בדבר שאינו מצוי כלל ברשותו והוא צריך להמציא גוף הדבר, זהו מענין 'מלאכת עבודה' האסורה. ועי' בדבריו בהרחבה, וציין עוד לעמודי אור (סי' י"ד), ולקהלות יעקב עירובין (סי' ט"ז).
והמרחשת הנ"ל הביא סברת הפני יהושע דתחומין הוו מכשירין שלא הותרו לצורך אוכל נפש, עי"ש (סק"ג) שביאר דבהוצאה האיסור הוא בחפצא הלכך שפיר הותר לצורך אוכל נפש, אך בתחומין האיסור הוא בגברא הלכך חשיב 'מכשירין' שלא הותרו.
<b>ב]</b> עי' תוס' רי"ד דתחילה סבר לומר דמ"מ יש לפירות אלפים אמה של אותה העיר שהן שם, אך מסיק דלא יתכן שיש עליהן שתי שביתות דהמפקיד והנפקד, אלא הן כרגלי המפקיד ולא יזיזם השומר ממקומן.
<b>ג]</b> תוס' עירובין מז: (ד"ה והכלים) כתבו לדעת רש"י שאם הבעלים אינן נמצאים עם הכלים באותו תחום, קונים הכלים שביתה במקומן ואינן כרגלי הבעלים. ותמהו רעק"א והרש"ש שם שדבריהם נגד משנה מפורשת דהכא שאפילו נמצאים הפירות חוץ לתחום הבעלים קנו שביתה במקום הבעלים.
<h4>רש"י</h4>
<b>ד"ה הרי אתה - הרי ממונך עלי כסתם חרמים שהן לבדק הבית -</b> כן פירש רש"י גם לעיל לו: ד"ה ולא מחרימין, ועי' בדברינו שם.
<b>הלכך הנודר אסור ליהנות משל המודר דכתיב לא יחל דברו -</b> עי' אור שמח (נדרים ה. ב.) שדקדק מדברי רש"י שהנודר עובר בבל יחל ולא המודר, וכשיטת הרמב"ם שם. ועי' ר"ן נדרים טו. ד"ה הלכה.
<b>ד"ה הכא במאי עסקינן - דסמכינן אברירה ואמרינן מר מדיליה קא ממלא וכו' -</b> עי' בדברינו בגמ' ד"ה והב"ע.
<b>ד"ה כשחייבין בקלבון - אבל האב שוקל בשביל שני בניו שקל שלם ופטור מקלבון שני -</b> עי' בדברינו בגמ' ד"ה כשחייבין בקלבון, אות ה'.
<b>ד"ה אלא כשחלקו - גדים כנגד תישים זקנים או כנגד טלאים -</b> הנה במימרא דרב ענן בסוגיין הוזכר רק גדים כנגד טלאים, אבל בבכורות נו: איתא גדים כנגד תישים, וש"מ דצעירים וזקנים חשיבי נמי כשני מינים אף שהן מין אחד.
<b>וכשחזרו ונשתתפו חזרה תפיסת הבית למקומה -</b> יש לעיין כיון שבטלה תפיסת הבית איך חוזרת למקומה - עי' מש"כ בגדר הדבר משמר הלוי (ביצה עמ' ר"י, בכורות סי' מ"ט), וראה עוד עונג יו"ט (ח"א סי' ל"ג בהגה"ה).
<b>ויש פותרים הטעם משום לקוחות וכו' -</b> עי' בדברינו בגמ' ד"ה האחין השותפין.
<b>ד"ה במגביה מציאה - לא גרסינן במגביה וכו' ולא גרס מר סבר וכו' -</b> בביאור פירוש רש"י וגירסתו, ופירושי שאר הראשונים - עי' בדברינו בגמ' ד"ה אלא הכא.
<h4>תוס'</h4>
<b>ד"ה והתנן השותפין - מגופיה הו"מ למידק דאסר בה"כ ובית המרחץ מטעם שותפין אלא זאת פשוט יותר -</b> כעי"ז פירשו חי' הרא"ה ור"ד הכהן, ועי' בעל המאור שתירץ באופן אחר, ועי' בראב"ד שהשיג על דבריו. וראה עוד ספר המכתם שתירץ בג' אופנים, ובחי' חת"ס<b>.</b>
<b>ד"ה הכא במגביה - נראה לרש"י דה"ג וכו' ודוחק הוא וכו' לכ"נ לרשב"ם לפרש וכו' -</b> בישוב פירוש רש"י וגירסתו, ופירושי שאר הראשונים - יעוי' בדברינו בגמ' ד"ה אלא הכא.
<h3>דף מ.</h3>
<h4>מתני'</h4>
<b>מי שזמן אצלו אורחים לא יוליכו בידם מנות אא"כ זכה להם מנותיהם מערב יו"ט -</b> האם בעינן שיזכה להם ממש ע"י אחר את מנותיהם, או דסגי שיאמר מנה זו לפלוני - עי' תוס' ישנים ד"ה אלא, ובדברינו שם.
<h4>גמ'</h4>
<b>אתמר המפקיד פירות אצל חבירו רב אמר כרגלי מי שהפקידו לו ושמואל אמר כרגלי המפקיד:</b>
<b>א] מחלוקת ראשונים בדעת רב:</b>
בפשטות לדעת רב הפירות הן לגמרי כרגלי הנפקד, מיהו כתב הר"ן דאיכא מ"ד שאין מוליכין הפירות אלא למקום שהמפקיד והנפקד יכולין לילך. וכתב הב"י (סוס"י שצ"ז) דשיטה זו מפרשת כוונת רב <b>אף</b> כרגלי מי שהפקידו לו. ובחי' הצל"ח כתב דלדבריהם מיושב קושית תוס' (ד"ה תנן), וראה בדברינו על תוס'.
וכשיטה זו נקט תלמיד הרמב"ן, וכן משמע בדברי חי' הרא"ה ור"ד הכהן. אולם יעוי' בהערת המהדיר שכתב לחלק בין השיטות. וע"ע פני יהושע.
<b>ב] לענין הלכה:</b>
כתבו הראשונים (בעל המאור, רא"ש סי' י"ג, השגות הראב"ד, ר"ן, חי' המאירי) דהלכה כרב באיסורי, הלכך הרי הן כרגלי הנפקד חוץ מדאיתא לקמן כגון שייחד לו קרן זוית, או זיכה ע"י אחר, או תלא בעברא דדשא שלא קיבל עליו הנפקד שמירה והוציאן משביתתו. וכן פסקו הרמב"ם (יו"ט ה. יג.), והטור ושו"ע (שצז. יז.).
ובתוספתא (פ"ד ה"ח) איתא דאם מסר פירותיו לאפוטרופוס מביאין על פי האפוטרופוס, וכתב החסדי דוד דהיינו כדברי רב שהפירות כרגלי הנפקד, ולא חש התלמוד לאתויי תניא כוותיה משום דבלא זה הלכה כרב באיסורי.
ברם הרי"ף השמיט פלוגתת רב ושמואל, וכתב שיטת ריב"ב דנראה דס"ל הלכתא כשמואל משום דסתמא דמתני' בין מרישא ובין מסיפא משמע כוותיה כדמקשינן לקמן, ותירוצי הגמ' אליבא דרב הוו דחיה בעלמא, וכיון שהביא הרי"ף דברי המשנה בסתמא ש"מ דהלכה כשמואל דהן כרגלי המפקיד.
וכעי"ז בטעם השמטת הרי"ף נקטו ספר המכתם, ובהשגות הראב"ד על בעה"מ, וים של שלמה (סי' ט"ז), וראה עוד בחי' הצל"ח, ובתו"ח במשניות.
ולהלכה פסק השו"ע (שצז. יז.) כרב דהרי הן כרגלי זה שהם מופקדים אצלו, אלא א"כ ייחד להם קרן זוית כדלקמן.
<b>לימא רב ושמואל דאזדו לטעמייהו דתנן אם הכניס ברשות בעל החצר וכו' -</b> יש לעיין מה שייך כלל לדמות אלו הסוגיות, דקנין שביתה עיקרו תליא ברצון ודעת הבעלים, ואילו לענין שמירה תליא בדעת השומר אם קיבל עליו שמירה - עי' בספר ברכת אברהם בהרחבה.
<b>עד כאן לא קאמר רבי התם אלא דבסתמא לא קביל עליה נטירותא אבל הכא הא קביל עליה נטירותא -</b> פירש רש"י דבמימרא דרבי לא פירש שמקבל שמירתן אלא עול סתמא קאמר, והכא מיירי שקיבל שמירה בהדיא.
ותוס' רי"ד פירש דכאן וכאן בסתמא אפקיד גביה, אלא הכי קאמר: גבי נזיקין אף שהרשהו להכניסן מסתמא לא קיבל עליו שמירת נזקיו, אבל לענין שביתה כיון שנתרצה להכניסן לביתו קנו שביתה אצלו. [נראה דגרס התוס' רי"ד רק "אבל הכא הא קביל עליה", ולא גרס "קביל עליה <b>נטירותא</b>"]. ועי' שפ"א.
<b>כגון שיחד לו קרן זוית -</b> פירש רש"י דאושליה ביתא הלכך ברשות המפקיד הן, משמע דכשייחד לו קרן זוית לא קיבלן מידו לשמור. וכן איתא בדברי רש"י לקמן (ד"ה שאני עברא דדשא), וכן מפרשים הר"ח, הרא"ש (סי' י"ג), חי' הרא"ה, ומאירי. ועי' מג"א (שצז. טו.), וראש יוסף כאן.
אולם כתב ביאור הלכה (סוס"י שצ"ז) דלשון הרמב"ם והשו"ע משמע דלא תליא כלל בחיוב שמירה, אלא כל שייחד לו מקום הרי העמידו ברשותו לענין עירוב ואפילו שכרו בהדיא לשמור. וציין שהעיר בזה הנשמת אדם (כלל ק"ה), והאריך איך לנקוט לדינא.
<b>ואי אינהו תלו ליה לא שקיל והתנן הבהמה והכלים כרגלי הבעלים -</b> ר"ח גרס "והתנן השואל כלי מחבירו מערב יו"ט הרי הוא כרגלי השואל", וכתבו הרשב"א וחי' הרא"ה דגירסא זו עיקר, דלגירסא שלפנינו [שהיא גירסת רש"י] קשיא הא התם הבהמה והכלים לאו ביד אחרים, ובדין הוא שיהו כרגלי הבעלים.
<b>אי את תלית אית לך סימנא בגוויה ולא מסחת דעתך מיניה זיל שקול, ואי אינהו תלו לך מסחת דעתך ולא תשקול:</b>
<b>פירושי הראשונים:</b>
רש"י בפי' קמא, וכן חי' הרא"ה, ור"ד הכהן, וחי' המאירי פירשו דכיון דמסח דעתיה הוה ליה בשר שנתעלם מן העין דאסר רב דהוא רביה דרב הונא.
בפירוש שני פירש"י דהוה מוקצה, וחזינן חידוש מהך לישנא, דאף מידי דחזי לאכילה כיון שאסח דעתיה מיניה הוי מוקצה. ומצינו כעי"ז שיטת רש"י בכמה דוכתי, ותוס' הקשו עליו - עי' תוס' לעיל לג. ד"ה ושדי, ותוס' לעיל לז: ד"ה לאיסור מוקצה, ותוס' שבת יט: ד"ה שמן [מיהו עי' ריטב"א בשבת שם]. וראה עוד הגהות טל תורה כאן.
חי' המאירי כתב דיש מפרשים דכיון דמסח דעתיה אסור משום תחומין, כלומר אי את תלית סמכה דעתך ומוקמת ברשותך, ואי לא תלית מסחת אדעתך ומוקמת ברשותייהו, ומאחר שאתה טרוד בגירסתך אתה פורק משאוי שאר עסקים מעל עצמך ועומסו על מי שהדבר בידו. וראה בהערת חשק שלמה שדקדק הכי מפי' ר"ח.
<h4>מתני'</h4>
<b>אין משקין ושוחטין את המדבריות:</b>
<b>א] טעם המוקצה דמדבריות, ומדוע אין מוקצין משום איסור תחומין:</b>
כתב חי' הר"ן (שבת מה:) דאינן מוקצות משום איסור תחומין, אלא משום דאסח אדעתיה כיון שאין רגילות ליכנס לישוב. וכן מוכח מדברי רש"י שם (ד"ה איבעית אימא) שנקט "דדחינהו בידים ויש טורח לילך להביאם", ש"מ דמוקצין מחמת טורח והיסח הדעת ולא משום איסור תחומין. וכן איתא בחי' הרא"ה ור"ד הכהן כאן.
וראה בחי' מנחת שלמה שדן לחלק בין מדבריות שאין עליהן עתה כלל שֵם אוכל הלכך ע"י היסח הדעת נדחו לגמרי, אך כגון כלים המיוחדים לפסח אפשר דלא חשיבי מוקצה ומותר להשתמש בהן כיון שראויין גם עתה להשתמש בהן.
והטעם שאינן מוקצות משום איסור תחומין: כתב חי' הר"ן הנ"ל משום דתחומין דרבנן ולא אמרינן מוקצה מחמת איסור דרבנן. וכסברא זו מוכח מפירוש רש"י במתני' לעיל לא: ד"ה נוטל, והרחבה בזה יעוי' בדברינו על תוס' שם ד"ה ונפחת.
בשער הציון (תקטו. צא.) פירש טעם אחר דאיסור תחומין לא עושה מוקצה, והוא עפ"י דברי המאירי דאין תורת מוקצה אמורה אלא באיסור מוקצה השוה לכל, משא"כ חוץ לתחום שאינו מוקצה למי שהוא תוך התחום. וראה הרחבה בזה בבית מאיר (תצח. ג.), וע"ע חידושי בתרא (אות קי-קיא).
ובגליוני הש"ס כאן ציין שהיראים (סי' ק"ב) נקט דמוקצה דמדבריות הוא מטעם מחוסרין צידה שלא יצודם ביו"ט.
<b>ב] דעת הראשונים אי מותר להשקות המדבריות, ולענין הלכה:</b>
<b>א.</b> כתבו הראשונים (רשב"א, ר"ן, חי' הרא"ה) דמותר להשקות אפילו המדבריות, דאף דקי"ל (שבת קנה:) דאין נותנין מזונות למי שאין מזונותן עליך, אלו חשיבי מזונותן עליך, ואפילו לכלב נותנין מזונות כדאיתא התם וכל שכן לבהמות כשרות. וכתב הרשב"א דהא דקתני הכא "אין משקין את המדבריות" לאו דוקא, אלא אגב דתני "אין שוחטין", ונקט "משקין" אגב סיפא דבעי למיתני "משקין ושוחטין את הבייתות" לאשמועינן אגב אורחא דרך ארץ כדאמרינן בגמ'. והוכיח זאת מדמקשה הגמ' "למה לי למימר משקין ושוחטין", ואי רישא איצטריך לגופיה לאשמועינן דאין משקין המדבריות, שפיר תני בסיפא אגב רישא.
<b>ב.</b> מיהו הביא הרשב"א יש מפרשים דרישא דוקא נקט "אין משקין המדבריות", לפי שמדבריות הרועות באפר אין מזונותן עליך לפיכך אין משקין אותן, ודמו ליוני שובך ועליה המוזכרין בשבת קנה:
<b>ג.</b> והנה לעיל כג: (ריש פרק אין צדין, ד"ה ואין נותנין) הבאנו שיטת רש"י בשבת קו: דטעם שאין נותנין מזונות לפני דגים בשבת לפי שהן מוקצה ואסור לטרוח בשבילן, [ועי' בדברינו שם בסתירת פירש"י בשבת וביצה], ולכאורה שיטת רש"י בשבת כהיש מפרשים שהביא הרשב"א, אך כתבו הב"י (תצח. ג.) והב"ח שם (סק"ד) דאפשר שלא אסר רש"י אלא בדבר שאינו ניצוד כלל דמוקצה שלו חמור, אבל במדבריות מודה דחשיבי מזונותן עליך ומותר להשקותן. [ועוד י"ל דרש"י מפרש דהא דתנן "משקין את הבייתות" לא שהיו נותנין להן לשתות, אלא שהיו שופכין עליהן מים, וכשיטתו שפירש בגמ' "משום סרכא דמשכא" היינו כדי שיהא נוח להפשיט העור שלא ידבק בבשר - עי' רש"י חולין לו: ד"ה של זבחי שלמים].
<b>ד.</b> הרמב"ם (יו"ט ה. יז.) כתב "דגים ועופות וחיה שהן מוקצה אין משקין אותן ביו"ט, ואין נותנין לפניהם מזונות <b>שמא יבא ליקח מהן</b>", ולדבריו לכאורה ודאי אסור להשקות המדבריות שהן מוקצין ושמא יבא ליקח מהן, וכן נקט בדעתו ביאור הגר"א (תצז. ד.). ברם הב"י הנ"ל כתב שאף הרמב"ם אפשר שלא אסר אלא במוקצין מחמת איסור צידה דאורייתא, אבל מדבריות שאין מוקצה שלהן אלא משום היסח הדעת אין לחוש ומותר להשקותן וליתן לפניהם מזונות.
וראה עוד ב"ח שם, פני יהושע, חי' הצל"ח, וחי' חת"ס.
<b>ה.</b> לענין הלכה - יעוי' משנה ברורה (תצז. ד.) שבדעת השו"ע יש משמעות לכאן ולכאן אי גם לבהמות מוקצה אסור ליתן מזונות אף דלא שייך בהן צידה. והאריך בזה ביאור הלכה שם (ד"ה דגים ועופות) דדעת רוב הפוסקים לקולא, ומסיק דנראה שאין להחמיר במקום דליכא צידה.
<b>אלו הן בייתות הלנות בעיר מדבריות הלנות באפר:</b>
<b>מדבריות שבאו כבר מערב יו"ט:</b>
לשון השו"ע (תצח. ג.) "אבל הרועות והלנות חוץ לתחום אם באו ביו"ט אין שוחטין אותן ביו"ט", ודקדק ביאור הלכה שם (ד"ה אם באו) מלשון זה [וכן הוא לשון הרמב"ם וחי' הרא"ה] שאם באו כבר מערב יו"ט פקע מהן שֵם מדבריות וחשיבי מוכנים. אך הוסיף בשם הבה"ג דדוקא אם ידע בהן הבעלים בין השמשות. מיהו אם ידע בהן ולא זימנן בהדיא דקדק ביאור הלכה שדעת הבה"ג דחשיבי מוכנים, אך המאירי מצריך דוקא זימנן להדיא, וצ"ע לדינא. וציין שהבית מאיר האריך בזה.
ויש לעיין דמשמע אי לא ידעו הבעלים בערב יו"ט ונודע להן בשבת הוו מוקצה, ולכאורה הא הוי מוקצה בטעות, ומאי שנא מהא דקי"ל (לעיל כו:) מוקצה שיבש ואין הבעלים מכירין בו מותר - עי' במשנ"ב הנ"ל מהדו' 'דרשו' הערה 21.
<h4>גמ'</h4>
<b>קמ"ל דלשקי אינש בהמתו והדר לשחוט משום סרכא דמשכא:</b>
<b>גירסות וביאורי הראשונים:</b>
כגירסא שלפנינו "משום סרכא דמשכא" כן גרסי רש"י, הרא"ש (סי' י"ד), וחי' הרא"ה, ופירש רש"י שלא ידבק העור בבשר ויהא נוח להפשיט. אולם גירסת הר"ח והרי"ף "משום סירכא דמשמטא", כלומר שאם יש סירכא בריאה הרי היא נשמטת כשמשקין את הבהמה. וכן הביא הערוך (ערך כס ד') בשם יש מפרשים. והש"ך (יו"ד לט. לב.) הביא להלכה בשם הכלבו, דקבלה מרבותיו ומאת זובחי הזבח הבקיאין, דבהמה שלא הושקתה מים קודם לשחיטה כולה מלאה סירכות דקות וקשות, וציין לגירסת הרי"ף בסוגיין.
והנה כן פירש גם הרמב"ם בפי' המשנה, והקשו האחרונים שהרמב"ם סותר את עצמו, דבתמיד (פ"ג מ"ד) איתא "השקו את התמיד בכוס של זהב", ופירש הרמב"ם שהיו משקין את התמיד לפני השחיטה כדי שיהא ממהר להפשיטו. וראה בהערת המהדיר לרשב"א (171) תירוצי המפרשים בזה.
ובהגהות הב"ח על הרי"ף הביא הגהת רשב"ם ברי"ף ישן שתמה דלא יתכן להכשיר סירכא בריאה ע"י הערמה דהשקאה, אלא ודאי אף לגירסא "משום סירכא" הכוונה לסירכי העור שיהא נוח להפשיטו. מיהו הב"ח (בהגהתו שם, וכן על הטור תצח. ג.) יישב דודאי סירכות הריאה שבאות ע"י נקב או שסופו לינקב לא ינתקו כלל ע"י השקאה, אלא הכוונה לאותן סירכות הבאות ע"י זיעה, וכדברי הכלבו הנ"ל. וכן הוא לשון המאירי בבית הבחירה "שאם יש סירכא מתחדשת עכשיו במקרה וכו' מחמת צמאונה ולא מחמת נקב".
והנה לפירוש הר"ח והרי"ף האי 'משקין' היינו כפשוטו שלא תהא צמאה, אך לפי' רש"י יתכן דהכוונה שהיו שופכין עליה מים שיהא העור נוח להפשיט - עי' רש"י חולין לו: ד"ה של זבחי שלמים.
<b>ואלו הן בייתות כל שיוצאות ורועות חוץ לתחום ובאות ולנות בתוך התחום -</b> ומיירי דלית בהו איסור תחומין, כגון שבאו מאליהן, או עירבו לאותו צד, או לענין להתיר אותן לישראל אחר, דאל"כ בלאו הכי אסורין שהרי באו ביו"ט מחוץ לתחום - משנה ברורה (תצח. טו.).
<b>ומי אית ליה לרבי מוקצה והא בעא מיניה ר"ש בר רבי מרבי פעצילי תמרה לר"ש מהו א"ל אין מוקצה לר"ש אלא גרו"צ בלבד:</b>
כתב מהרש"א דלרב נחמן (לעיל ריש מסכתין) דאית ליה דביו"ט סתם לן תנא כר' יהודה דמוקצה אסור משום דקיל ואתי לזלזולי ביה, ובשבת סתם לן תנא כר' שמעון, א"כ לא קשיא מידי דמדבריות דהכא ביו"ט איירי, ו'פעצילי תמרה' י"ל דלענין שבת איתמר, אלא פריך הכא לשאר אמוראי דהתם דלא מיפלגי בין שבת ליו"ט.
מיהו הפני יהושע ומצפה איתן כתבו שרש"י (ד"ה מהו) דקדק לפרש דקמיבעיא פעצילי תמרה מהו "לאכול מהן <b>ביום טוב</b>",<b></b> לישב קושית מהרש"א דידוע שגם פעצילי תמרה לענין יו"ט איבעיא. [ועי' במצפ"א שפירש כוונה נוספת בדברי רש"י]. ועל דברי הפני יהושע יעוי' מש"כ בחי' הצל"ח. וע"ע חי' חת"ס, שמחת יו"ט, וחי' מנחת שלמה.
ולענין הלכה במוקצה בשבת וביו"ט - יעוי' בדברינו לעיל ב: ד"ה מאי שנא, אות ב'.
<h4>רש"י</h4>
<b>ד"ה לא יוליכו - לאחר סעודה מנות בידם לסעודת הלילה -</b> הרש"ש תמה דלסעודת הלילה בלאו הכי אסור להוליך משום הכנה מיו"ט לחול. ובחי' חת"ס כתב דהיינו שסועד את סעודת הלילה ביום. וראה עוד חי' מנחת שלמה, והערות להגריש"א. ועי' חיי אדם (כלל קנג. ו.).
<b>ד"ה אמר לך רב - אבל מפקיד דהכא לאו בסתמא עסקינן אלא בדקביל לנטירותא -</b> עי' בדברינו בגמ' ד"ה עד כאן.
<b>ד"ה שיחד לו קרן זוית - דאושליה ביתא -</b> עי' בדברינו בגמ' ד"ה כגון שיחד לו.
<b>ד"ה אין משקין - ובגמרא מפרש אמאי נקט משקין -</b> עי' יד דוד.
<b>ד"ה משום סרכא דמשכא - שתהא נוחה להפשיטה וכו' -</b> עי' בדברינו בגמ' ד"ה קמ"ל.
<b>ד"ה מהו - לאכול מהן ביום טוב -</b> עי' בדברינו בגמ' ד"ה ומי אית ליה.
<h4>תוס'</h4>
<b>ד"ה אלא אם כן - תימה למה זכה אפי' בירר חלק כל אחד ואחד נמי וכו':</b>
כדעת תוס' ד'זכה להם' דמתני' היינו זכיה ממש, כן מוכח מפי' רש"י במתני', וכן פירשו הר"י מלוניל, וחי' המאירי, וכן איתא בהדיא בתוספתא (פ"ד ה"ט) וז"ל "אלא א"כ זיכה להן אחר במתנותיהן", וכן הוא גירסת המשנה ברי"ף וברא"ש ובירושלמי, וכ"כ הרמב"ם (יו"ט ה. יב.).
אולם הרשב"א מחמת קושית תוס' הביא יש מפרש דאין כוונת המשנה דמזכה ע"י אחר, אלא כל שאומר מנה זו אתן לפלוני הרי זה לגביה כמזכה לו. ברם כתב הרשב"א דסוגיא דשמעתא מוכחא דזיכוי ממש איכא, [והיינו מדקאמרה הגמ' "כי זכה להם <b>על ידי אחר</b> מאי הוי", אמנם בחי' הרא"ה לא גרס בגמ' "על ידי אחר"]. ומחלק הרשב"א דבשואל כלי איכא דעת שואל ומשאיל לכך, וכן בבהמה המסורה לרועה איכא דעת הרועה ובעל הבהמה, משא"כ הכא דאף שדעת בעל הבית לכך, אין דעת האורחים סומכת בכך לפי שאינם יודעים איזו מנה ייחד לכל אחד מהם. [בהערת המהדיר ציין שמתוס' משמע אפילו בירר חלק כל אחד נמי בעינן שיזכה ע"י אחר, וציין לבירור הלכה בביאור מחלוקתם].
וכדברי הרשב"א חילק גם הר"ן, והוסיף אי נמי דהכא כיון שאמר ליה המשאיל לשואל גופיה שיטלנו ביו"ט הוי כמו שייחד לו קרן זוית. וראה עוד מש"כ לחלק חזון יחזקאל (תוספתא פ"ד ה"ט).
<b>ד"ה תנן - מרישא דקתני ואם ערבו בני אותה עיר לא יביאו לא מצי למידק דאיכא למימר דלא ערבו הנפקדים -</b> ר"ל ד'ערבו בני העיר' היינו שאר בני העיר לבר מהנפקדים, אך אם עירבו הנפקדים י"ל דהרי הן כרגליהם.
<b>תירוצים נוספים:</b>
מהר"ם תירץ דמרישא י"ל דלא יביאו מפירותיו משום דהוו כרגלי שניהם, ולא תידוק דהוי כרגלי המפקיד לחוד, אבל מסיפא שמעינן שפיר דהוי כרגלי המפקיד לחודיה. וכן תירץ מהר"ם שיף (בתי' שני). וכעי"ז כבר כתב בחי' המאירי.
הגהות בית מאיר תירץ דאי מרישא יש לדחות דהא דקאמר רב כרגלי מי שהפקידו אצלו היינו שהנפקד יכול להוליכן לכל מקום שהוא הולך, אבל להביאן למפקיד כהא דמתני' אינו יכול דכה"ג נתברר מעיקרא דכשקידש היום היו ברשות הבעלים, אבל מסתמא דסיפא משמע דהן ברשות המפקיד לכל דבר, עי' בדבריו.
הרשב"א מסיק דקושיא מעיקרא ליתא, דכן דרך הש"ס בהרבה דוכתי שדייקו מסיפא אף דמצי למידק מרישא. [עי' תוס' שבת מו: ד"ה כבתה].
חי' הצל"ח תירץ דלא קשיא אליבא דהמפרשים שהביא הר"ן דרב נקט לחומרא כרגלי הנפקד, אבל מודה דהוו נמי כרגלי המפקיד ואין מוליכן אלא למקום שרגלי שניהם יכולין לילך, ולפי"ז פשיטא דלא קשיא מרישא דהא כיון שהמפקיד לא עירב, גם אליבא דרב לא יוכל להביא לו פירותיו.
והנה כעי"ז תירצו גם חי' הרא"ה ור"ד הכהן, אבל יעוי' בהערת המהדיר שכתב לחלק בין השיטות.
<b>ד"ה פעצילי תמרה - פ"ה תמרים שאינם מתבשלין באילן לעולם וכו' ולא נהירא דפעצילי תמרה לא משמע הכי וכו' -</b> התוס' ישנים בשבת מה: הקשו לפי' רש"י דהני ודאי לא דמו לגרוגרות וצמוקין דהא לא דחינהו כלל בידים. וכן הקשה הרשב"א בשם תוס', אך כתב שאין מזה קושיא דנתינתן בחותלות הוי כדחיה בידים עד שיתבשלו. ומגיני שלמה כתב דיתכן שגם לפי' רש"י היו פוצעין אותן [כדפירשו תוס'] ובלא זה לא היו מתבשלים היטב.
ותוס' ישנים הנ"ל פירשו כעין פי' תוס' דהכא, אלא שכתבו דבשעת פציעתן מתקלקלת מראיתן ואחר זמן משתבחות, והיינו דדמו לגרוגרות וצימוקין דהני נמי דחינהו בידים, ומשני הגמ' דמ"מ אין מתקלקלות כגרוגרות וצימוקין וחזו השתא נמי. וראה עוד תוס' ר"פ כאן.
<h3>דף מ:</h3>
<h4>גמ'</h4>
<b>איבעית אימא הני נמי כגרוגרות וצמוקין דמי -</b> הנה בסוגיא דשבת מה. איתא דלית ליה לר' שמעון מוקצה אלא א"כ איכא תרתי, דדחייה בידים ודלא חזו כדפי' רש"י הכא, מיהו לאיבעית אימא דהכא נמצא שמודה ר"ש גם במדבריות אף דחזו לשחיטה, כיון שדחייתן בידים גדולה דאין נכנסין לישוב כלל דינם כגרוגרות וצימוקין. ועי' חי' הצל"ח.
מיהו יעוי' בראשונים בסוגיא דשבת קנז. שנקטו דסוגיא דהתם לית לה שינויא דהסוגיא הכא ודשבת מה:, וסברה שאין לדמות מדבריות לגרוגרות וצימוקין. [ודלא כתוס' שם ד"ה אין משקין].
<b>ואיבע"א לדבריו דר"ש קאמר וליה לא ס"ל, ואיבע"א לדבריהם דרבנן קאמר להו -</b> מבואר כאן דהגמ' מספקא בדעת רבי אי אית ליה מוקצה כר' יהודה או דס"ל כר' שמעון, ועי' תוס' לעיל כו. (סוד"ה ת"ר), וע"ע תוס' שבת מה: (ד"ה לדבריו), ותוס' הרא"ש, רמב"ן, רשב"א, פני יהושע, ומגיני שלמה שם.
<b>בריך רחמנא דסייען</b>
<h2>מפתחות</h2>
מפתח נושאים לספר איזהו מקומן על מסכת ביצה לפי סדר א-ב
<b>הערה:</b> המפתח מציין לנושאים שצויינו ונתבארו בספר 'איזהו מקומן', לפי גמ' רש"י ותוס'.
<b>דוגמא:</b> טו. גמ' ד"ה הא קמ"ל (אות ב').
<b>הכוונה:</b> דף טו. מדפי המסכת, בקטע הגמ' בספר המתחיל בד"ה הא קמ"ל, באות ב' שם.
<b>א</b>
<b>אבר מן החי</b>
- האם מטמא אבר מן החי של עוף. ... ז. גמ' ד"ה ומן הבשר.
<b>אהל</b>
- בגדרי איסור עשיית אהל עראי. ... לב: תוס' ד"ה מלמטה למעלה (ד"ה וכן פר"ח).
<b>אוכל נפש - מהותו, גדרו, וטעמו</b>
- טעם שהותרו מלאכות אוכל נפש ביו"ט דוקא ולא בשבת. ... כא. גמ' ד"ה דתניא אך אשר יאכל.
- הנאות הגוף שאינן אכילה האם חשיבי כ'אוכל נפש'. ... כא: מתני' ד"ה ב"ש אומרים (אות א'), כה. מתני' ד"ה ר"ע אומר (אות א').
- בגדר הא דהותר רק 'שוה לכל נפש'. ... כב: גמ' ד"ה איבעיא להו.
- מחלוקת הפוסקים האם הותרו מלאכות לצורך אוכל נפש פחות מכזית. ... כה. מתני' ד"ה אלא א"כ (אות ב').
- האם חשיב שפיר 'אוכל נפש' באכילת בשר חי. ... כה. מתני' ד"ה ר"ע אומר (אות א').
- מחלוקת ראשונים האם מותר גם אוכל נפש שאפשר לעשותו מערב יו"ט. ... ג. תוס' ד"ה גזרה (ד"ה אלמא דוקא), יא. גמ' ד"ה ובית הלל (אות א'), יב: גמ' ד"ה אושפזיכניה, יד. מתני' ד"ה וב"ה אומרים, כג: מתני' ד"ה אין צדין.
- אסור לבשל מיו"ט ראשון ליו"ט שני דרבנן, אך האם שרי ליו"ט אחרון שהוא דאורייתא. ... יז. גמ' ד"ה ת"ר אין אופין.
- דבר המותר מדאורייתא ואסור מדרבנן, האם מותר לבשלו ביו"ט דחשיב 'אוכל נפש' כיון שראוי מה"ת לאוכלו פחות מכשיעור למאן דשרי. ... יב. גמ' ד"ה המבשל גיד.
- מתוך שהותרה לצורך הותרה שלא לצורך. ... עי' ערך.
- ריבוי בשיעורין לצורך אוכל נפש. ... ע"ע ריבוי בשיעורין.
<b>אוכל נפש - מה הותר ומה לא</b>
- דוקא 'מלאכה' הותרה לצורך אוכל נפש ולא שאר איסורין. ... לט: מתני' ד"ה מי שהיו פירותיו (אות א').
- הותרו מלאכות אוכ"נ רק מלישה ואילך, ומחלוקת ראשונים האם מדאורייתא או מדרבנן. ... ג. תוס' ד"ה גזרה (ד"ה ע"כ פירש), כג: מתני' ד"ה אין צדין.
- האם הותר כיבוי לצורך אוכל נפש. ... כב. גמ' ד"ה בעא מיניה, וד"ה איתיביה, ורש"י ד"ה המסתפק, כח: גמ' ד"ה ואחד גריפת.
- מדוע לא הותרו תחומין לצורך אוכל נפש. ... לט: מתני' ד"ה מי שהיו פירותיו (אות א').
- כתיבה או ציור ביו"ט לצורך אוכל נפש. ... כח. גמ' ד"ה אמר רב הונא.
- היתר טלטול מוקצה לצורך אוכל נפש, ודין שימוש במוקצה. ... ח. תוס' ד"ה אמר רב יהודה (ד"ה ואומר הר"י), י. גמ' ד"ה ב"ש אומרים, לא: גמ' ד"ה אמר רבי זירא, לג. גמ' ד"ה ת"ר אין סומכין (אות ד'), לג. רש"י ד"ה והלכתא (ד"ה וכל האמוראים).
- האם הותר טלטול מוקצה גם לצורך שמחת יו"ט שאינה אוכל נפש. ... ח. תוס' ד"ה אמר רב יהודה (ד"ה ואומר הר"י).
- האם יש איסור 'מתקן' ביו"ט אף לצורך אוכל נפש. ... ד: גמ' ד"ה אמר רב (אות ד'), ט. גמ' ד"ה אבוה דשמואל (אות א').
<b>אוכל נפש - מכשירין</b>
- בגדר אוכל נפש ומכשיריו. ... כח. גמ' ד"ה מאן תנא (אות א').
- האם הותר אפילו עשיית כלי מעיקרו לר' יהודה דשרי מכשירי אוכ"נ. ... שם אות ב'.
- הלכה כר' יהודה במכשירין או כחכמים, ולענין מה אמרו הלכה כר' יהודה ואין מורין כן. ... כח. גמ' ד"ה א"ל רבא, כח: גמ' ד"ה שפוד שנרצף.
- האם הוצאה לצורך אוכל נפש חשיבא כאוכ"נ גופיה או כמכשירין. ... יא. גמ' ד"ה ובית הלל (אות א').
- מכשירין שאפשר לעשותן מערב יו"ט, האם מותר ביו"ט בשינוי. ... כח: גמ' ד"ה כתיב הוא (אות ב').
- פרטי דינים בגדר אפשר לעשות מערב יו"ט. ... שם אות ג'.
- ר"א דמתיר מכשירין אף שאפשר מערב יו"ט, במלאכות דאורייתא או רק דרבנן. ... שם אות ד'.
- ביקוע עצים חשיב כאוכל נפש ממש או כמכשירין, ושיטות הראשונים אמאי הותר ביו"ט. ... לא. מתני' ד"ה ואין מבקעין.
<b>אוכל נפש - לנוכרים ובהמה</b>
- לצורך נכרים אסור לבשל ביו"ט, ומה הדין למומר או קראי. ... כ: גמ' ד"ה לכם ולא לכותים.
- מותר לשחוט בהמה חציה של נכרי, אך מה הדין כששותפין בשתי בהמות שוות האם חייב לחלקן ביניהם. ... כא. גמ' ד"ה בהמה חציה.
- שחיטת בהמת נכרי או הפקר לצורך אכילת ישראל הבשר. ... כא. גמ' ד"ה אבל נדרים.
- עיסה שישראל ונכרי שותפין בה, האם אסורה רק לאפות או כל מלאכות הפת אסורין. ... כא. גמ' ד"ה עיסה חציה (אות א').
- האם מותר בעושה ככר אחד גדול דחד טירחא הוא. ... שם אות ב'.
- מה בין עיסה דנכרי ודישראל לבני חילא שהותר לאפות להן ביו"ט הואיל וחזי ליתן רפתא לינוקא. ... כא. גמ' ד"ה הני בני באגא (אות ב').
- לענין הלכה בפלוגתת התנאים אם מותר לבשל ולאפות עבור בהמה. ... כא: גמ' ד"ה לכם ולא לכלבים.
- טעם ההיתר לאפות עיסת כלבים כשהרועים אוכלין ממנה. ... כא. גמ' ד"ה שאני עיסת כלבים.
<b>אילן</b>. ... ע"ע עליה באילן.
<b>אין כלי ניטל אלא לדבר הניטל</b>
- בגדר האיסור. ... לו. גמ' ד"ה דאמר ר' יצחק (אות א').
- האם גם באוכלין גזרו. ... שם אות ב'.
- האם בהמה חשיבא 'דבר הניטל'. ... שם אות ג'.
- גדר 'לצורך דבר הניטל'. ... שם אות ד'.
- האם מ"ד זה ס"ל כר' שמעון דל"ל מוקצה. ... לו. גמ' ד"ה במאי אוקימתא.
<b>אין מתכוין</b>
- גדר דבר שאין מתכוין ופסיק רישיה. ... לב: תוס' ד"ה מלמטה למעלה (ד"ה פרש"י).
- ר' שמעון מתיר דבר שאין מתכוין בכל התורה, או רק לענין שבת. ... כג. גמ' ד"ה אמר רבא.
- האם ר' יהודה אוסר דבר שאין מתכוין בין באיסורין דאורייתא ובין דרבנן. ... כג: גמ' ד"ה ואינה נגררת.
- מוליד ריח באין מתכוין. ... כג. גמ' ד"ה ע"ג חרס (אות ב').
<b>אכילת קדשים</b>
- האם ישראל מקיימין עשה דאכילת קדשים בקדשים קלים. ... יט: גמ' ד"ה הכא בארבעה עשר (אות ד').
- האם מקיים מצות אכילת קדשים בבשר חי. ... כ: גמ' ד"ה ואם היתה שבת.
<b>אפרוח </b>
- האם אפרוח שנולד מותר מיד באכילה או רק משנפתחו עיניו. ... ו: גמ' ד"ה ר"א בן יעקב.
- אפרוח שנולד ביו"ט דינו להלכה. ... ו: גמ' ד"ה תניא כותיה.
<b>אש</b>. ... ע"ע הבערה.
<b>ב</b>
<b>בהמה</b>
- לענין הלכה בפלוגתת התנאים אם מותר לבשל ולאפות עבור בהמה. ... כא: גמ' ד"ה לכם ולא לכלבים.
- למאן דאסר לבשל ביו"ט עבור בהמה, מה דינו כשעבר ובישל. ... כ: גמ' ד"ה לכם ולא לכותים (אות ב').
- טעמי הראשונים לאיסור מתן מזונות למי שאין מזונותן עליך, ונפק"מ. ... כג: מתני' ד"ה ואין נותנין.
- במחלוקת רש"י ותוס' אם בהמה בחייה בחזקת איסור אבר מן החי או שאינה שחוטה. ... כה. תוס' ד"ה בחזקת איסור.
- אוכל נפש לצורך בהמה. ... ע"ע<b> </b>אוכל נפש - לנוכרים ובהמה.
- רכיבה על בהמה. ... ע"ע עליה באילן ורכיבה ע"ג בהמה.
- שחיטת בהמה מסוכנת ביו"ט. ... עי' ערך.
- מעשר בהמה. ... עי' ערך.
<b>בורר ומרקד</b>
- מדוע קילוף קליפה לא חשיב ברירת פסולת מאוכל. ... יג: גמ' ד"ה כיצד מולל.
- ביאור מחלוקת ב"ש וב"ה לענין דין ברירה ביו"ט. ... יד: מתני' ד"ה וב"ה אומרים (אות א').
- מחלוקת ראשונים אם התירו ב"ה לברור לצורך כל היום. ... שם אות ב'.
- איך התירו ב"ה ליטול הפסולת המוקצה. ... יד: מתני' ד"ה בורר כדרכו (אות א').
- טעם י"א דאף לב"ה אסור לברור צרור מקמח בידו. ... שם אות ב', כט: גמ' ד"ה תני תנא.
- דין ברירה באגוזים ובוטנים שנשתברו ועדיין מונחים בקליפתן. ... יד: גמ' ד"ה תניא (אות ב').
- טעם מ"ד שאסור לרקד הקמח שנית, ולענין הלכה. ... כט: גמ' ד"ה ת"ר אין שונין (אות א-ב).
- שטיפת כלים ופליית כינים וכדו' מותרת דחשיב 'ניקוי' ולא מעשה ברירה. ... כג. מתני' ד"ה ומקרדין (אות ג').
<b>ביטול</b>
- מקור המחלוקת אם מין במינו בטל. ... לח: גמ' ד"ה חטין בחטין (אות א').
- האם פליגי רק בלח או גם ביבש. ... שם אות ב'.
- לענין הלכה אם מין במינו בטל. ... לח: תוס' ד"ה נהי.
- מקור שיעור ביטול ערלה וכלאים באחד ומאתים, והאם מדאורייתא או מדרבנן. ... ג: גמ' ד"ה וחכמים אומרים (אות א').
- האם צריך להעלות אחד ולשורפו. ... שם אות ב'.
- היכא דבעינן ביטול במאה, האם מאה של היתר לבד מהאיסור. ... ד. רש"י ד"ה רואין אותן.
- אין מבטלין איסור לכתחילה הוא מדאורייתא או מדרבנן. ... ד: גמ' ד"ה והא קא מבטל (אות ב').
- מה הדין עבר וביטל. ... שם אות ג'.
- הא דבדרבנן מבטלין איסור לכתחילה האם דוקא כשהתחיל כבר להתערב. ... ד: גמ' ד"ה הני מילי בדאורייתא (אות א').
- האם מבטלין לכתחילה בדרבנן רק כשמקלא איסוריה. ... שם אות ב'.
- האם מותר לבטל לכתחילה איסור דרבנן חשוב. ... שם אות ג'.
- שיטת ראשונים דבמידי דאכילה אין מבטלין לכתחילה אף בדרבנן. ... שם אות ד'.
- איסור שנולד בתערובת. ... ד: גמ' ד"ה ה"מ היכא (אות ד').
- לא אמרו 'בריה לא בטלה' אלא בביצת עוף טמא שאסורה מתחילת ברייתה, ולא כגון ביצה שנולדה ביו"ט. ... ג: גמ' ד"ה אא"א ספק טרפה (אות ב').
- בענין ביטול נבילה בשחוטה. ... לח: גמ' ד"ה נבלה בטלה (אות א-ד).
- טעם מדוע ממונא לא בטיל. ... לח: גמ' ד"ה א"ל מי (אות ב').
- הקדש נידון כממון או כאיסור לענין ביטול. ... שם אות ג'.
- דבר העשוי לטעם אינו בטל גם באיסורין דרבנן. ... לח: גמ' ד"ה רבא אמר.
<b>ביצה</b>
- האם נחשבת אוכל או משקה, ונפק"מ בזה. ... ג. גמ' ד"ה אמר לך.
- שיטות הראשונים מהו 'ביצים גמורות' שמותר לאוכלן בחלב, ולענין הלכה. ... ז. גמ' ד"ה גופא השוחט.
<b>ביצה שנולדה</b>
- האם ביצה שנולדה ביו"ט אסורה גם בטלטול ובנגיעה. ... ב. מתני' ד"ה ביצה שנולדה (אות א-ב).
- ביצה שנולדה בין השמשות. ... ז. גמ' ד"ה כל שתשמישו.
- לקיחת ביצים מן הנוכרי בליל יו"ט. ... ז. גמ' ד"ה איני.
- ביצה שנולדה ביו"ט לא אמרינן בה ד'בריה' לא בטלה. ... ג: גמ' ד"ה אא"א ספק טרפה (אות ב').
- ביצה שנולדה בשבת אסורה ביו"ט, והאם אסורה גם ביו"ט שני של גלויות. ... ד. גמ' ד"ה אתמר שבת (אות ב').
- האם ביצה שנולדה בשבת תהא אסורה למחרת ביום הכפורים. ... ב: רש"י ד"ה ואין יו"ט.
- האם 'הכנה דרבה' היא בכל דבר או רק בביצה שנולדה. ... ב: גמ' ד"ה אמר רבה (אות ג').
<b>בישול</b>. ... ע"ע מבשל בשבת.
<b>בישולי נוכרים</b>
- האם מליחת נוכרי אוסרת. ... טז. גמ' ד"ה דגים קטנים (אות א').
- האם נאסר כשמבשל הנוכרי בבית ישראל. ... טז. גמ' ד"ה א"ר יוסף.
<b>בכדי שיעשה</b>
- שיטות הראשונים בטעם שגזרו להמתין בכדי שיעשה, ונפק"מ ביניהם. ... כד: גמ' ד"ה ולערב נמי.
- כמה הוא שיעור המתנה כדי שיעשה. ... כד: סוף תוס' ד"ה ולערב.
- בספק מוכן לא בעינן בכדי שיעשה. ... כד. גמ' ד"ה ספק מוכן (אות ד').
- האם בהבאה חוץ לתחום גזרו בכדי שיעשה. ... כד: גמ' ד"ה ואם אין (אות א').
<b>בכור</b>
- ראיית החכם מתירה הבכור ולא רק מגלה מומו. ... כו: גמ' ד"ה איתיביה (אות א').
- ביאור מחלוקת ר"י ור"ש בבכור שנפל לבור האם מותר לראות מומו ולשוחטו. ... כו. מתני' ד"ה בכור שנפל.
- טעמי הראשונים לאיסור ראיית מומין ביו"ט. ... כו. גמ' ד"ה אי נימא (אות א').
- האם מותר לראות המום ביו"ט כשהכיר בו החכם מערב יו"ט. ... שם אות ב'.
- ראיית הבכור ועיון בדינו ללא הוראה למעשה. ... שם אות ג'.
- האם מותר להורות באיסור והיתר ביו"ט. ... שם אות ד'.
- טעם שאסרו לבקר הבכור ביו"ט אפילו נולד ומומו עמו. ... כו: גמ' ד"ה דרש רבה.
- האם כופין את הכהן לקבל הבכור. ... כז: גמ' ד"ה ר' אמי (אות ב').
- נולד ביו"ט בכור תם ונפל בו מום בו ביום, האם אמרינן מוקצה לחצי היום. ... כו: גמ' ד"ה איתיביה (אות ב').
- בענין הטלת מום בבכור במזיד או בגרמא. ... ע"ע מום בקדשים.
<b>בל תאחר</b>
- בגדר שיעור זמן דג' רגלים ואם היה אנוס או פטור מהבאה בתוך הזמן. ... יט: גמ' ד"ה אמר אביי (אות ב').
<b>בנין וסתירה בכלים</b>
- מחלוקת ראשונים האם להלכה משכחת בנין וסתירה בכלים מן התורה. ... יא: גמ' ד"ה תריסי חנויות, כב. תוס' ד"ה ובית הלל (ד"ה א"נ י"ל), לא: גמ' ד"ה אמר שמואל (אות ב'), לג: גמ' ד"ה ולית ליה.
- סתירה בכלים שהולכים לאיבוד. ... לב. גמ' ד"ה מסיקין בכלים (אות א').
<b>בסיס לדבר האסור</b>
- לא נעשה בסיס אלא אם הניח עליו שיתיישב בטוב ולא דרך אקראי. ... כא: גמ' ד"ה אמר רבא (אות א').
- מוקצה שאינו חשוב הוי טפל לכלי ואינו אוסרו. ... שם.
- דין בסיס לדבר האסור שנעשה והונח עליו בשבת. ... כא: גמ' ד"ה התם לאו.
- בסיס לדבר האסור והמותר שנסתלק ממנו ההיתר, מחלוקת הפוסקים אם נשאר דינו להיתר. ... ב. תוס' ד"ה ובית הלל (ד"ה א"נ).
<b>ברירה</b>
- בגדר סברת מ"ד יש ברירה ומ"ד אין ברירה. ... לז: גמ' ד"ה אי קסבר (אות א').
- מה בין תנאי לברירה. ... שם אות ב'.
- לענין הלכה בברירה דאורייתא ובברירה דרבנן. ... לח. גמ' ד"ה דרש מר זוטרא (אות א').
- כיצד משכחת הבאת ביכורים למאי דקי"ל בדאורייתא אין ברירה. ... שם אות ב'.
- הא דקי"ל בדרבנן יש ברירה הוא מטעם ספק דרבנן לקולא או בתורת ודאי. ... לח. גמ' ד"ה אלא לעולם, ד. גמ' ד"ה אמר אביי (אות ב').
- חילוקי הראשונים אימתי אמרינן ברירה ואימתי לא. ... לז: תוס' ד"ה ושמואל.
<b>בשמים</b>. ... ע"ע הבדלה, גימור.
<b>ג</b>
<b>גזירה לגזירה</b>
- אימתי גזרו גזירה לגזירה. ... יח. גמ' ד"ה ומי גזרינן.
<b>גיבול</b>
- גיבול טיט שעל שפת הנהר וטיט שנמצא ברחוב. ... לב: גמ' ד"ה אנן ארקתא.
- מחלוקת ראשונים האם חייב על גיבול במידי דלאו בר גיבול. ... לב: גמ' ד"ה אמר רבינא.
<b>גימור</b>
- אסרו רק גימור בית לריח או גם גימור כלים. ... כב: גמ' ד"ה אמר רב אסי (אות ב').
<b>גרף של רעי</b>
- גרף של רעי חמור ממוקצה מחמת מיאוס. ... לו: גמ' ד"ה זיל עייליה (אות א').
- בגדר היתר גרף של רעי, והאם יש להשתדל שלא לטלטלו בידים. ... שם אות ב'.
- פרטים בהיתר גרף של רעי. ... שם אות ג'.
- טלטול מוקצה לכסות גרף של רעי. ... שם אות ד'.
- בענין עשיית גרף של רעי לכתחילה. ... לו: גמ' ד"ה יתיב אביי.
- בענין החזרת גרף של רעי. ... לו: גמ' ד"ה אמר שמואל.
<b>ד</b>
<b>ד' אמות ברה"ר</b>
- אימתי גזרו לחוש שמא יעביר ד"א ברה"ר, והאם להלכה חיישינן להך סברא. ... יח. גמ' ד"ה אמר רבה.
<b>דבר שאין מתכוין</b>. ... ע"ע אין מתכוין.
<b>דבר שבחובה אינו בא אלא מן החולין</b>
- מה הדין עבר והביא מן המעשר. ... יט: גמ' ד"ה וכל דבר.
<b>דבר שבמנין צריך מנין אחר להתירו</b>
- בדעת הרמב"ם שדוקא אם בי"ד השני גדול יותר, ואפילו בטל טעם התקנה. ... ה. גמ' ד"ה וכל דבר.
- מחלוקת ראשונים האם גם דבר שנאסר לזמן צריך מנין אחר להתירו. ... ה. תוס' ד"ה כל דבר.
- האם כשבטל הטעם צריך מנין אחר להתירו. ... ו. תוס' ד"ה והאידנא.
<b>דבר שיש לו מתירין</b>
- האם איכא פלוגתא בדין דבר שיש לו מתירין לא בטל, ולענין הלכה. ... ג: גמ' ד"ה וכל דבר (אות א').
- טעם דיש לו מתירין אפילו באלף לא בטל. ... שם אות ב'.
- מדאורייתא לא בטל או מדרבנן. ... שם אות ג'.
- האם רק במינו אינו בטל או אף שלא במינו. ... שם אות ד'. [לט. תוס' ד"ה משום].
- דין דבר שיש לו מתירין שיפסד. ... שם אות ה'.
- דבר שיש לו מתירין באוכלין ובשאר דברים. ... שם אות ו'.
- דבר שיש לו מתירין החוזר ונאסר. ... שם אות ז'. [י: תוס' ד"ה איכא חד].
- דבר שיש לו מתירין לאחרים ולא לו. ... שם אות ח'.
- דבר שיש לו מתירין מן התורה אך מדרבנן אסור. ... שם אות ט'.
- חתיכה שיש בה איסור שיש לו מתירין ושאין לו מתירין. ... שם אות י'.
- חתיכה שיחול בה איסור אחר תיכף כשיפקע האיסור שיש לו מתירין. ... שם אות י'.
- ספק וספק ספיקא בדבר שיש לו מתירין. ... שם אות י"א.
- האם גם טעם בעלמא בתבשיל לא בטל. ... ג: גמ' ד"ה וספיקא אסורה.
- דבר שיש לו מתירין אינו בטל רק כשאתחזק איסורא. ... ז: תוס' ד"ה כי לא בדק (ד"ה וי"ל).
- באלו ספיקות אזלינן לחומרא בדבר שיש לו מתירין. ... כו. רש"י ד"ה א"ל ר"ש.
<b>דיכת מלח ותבלין</b>. ... ע"ע טוחן.
<b>דישה</b>
- דעות הראשונים במה יש איסור דישה. ... ל. תוס' ד"ה דמליא בחצבא (ד"ה התם מיירי).
- קילוף גרעינין מקליפתן האם יש בזה משום דש. ... יג: גמ' ד"ה תנן התם (אות ב').
- פשר הספק אם מותר למלול מלילות ביו"ט. ... יב: גמ' ד"ה אושפזיכניה.
- מחלוקת ראשונים אם ע"י שינוי שרי אף בשבת או רק ביו"ט, ולענין הלכה. ... יג: גמ' ד"ה כיצד מולל.
<b>ה</b>
<b>הבדלה</b>
- האם הבדלה ביו"ט היא מן התורה. ... ד: גמ' ד"ה והא רב אסי (אות ג').
- מדוע אין מבדילין מיו"ט ראשון ליו"ט שני של גלויות. ... ד: גמ' ד"ה מ"ט עבדינן (אות ב').
- האם מריחין בשמים ביו"ט שחל במוצ"ש, ובמוצאי יוהכ"פ שחל בשבת. ... לג: תוס' ד"ה כי הוינן (ד"ה וא"ת).
- האם מריח בשמים כשעושה הבדלה קודם צאת השבת. ... שם (ד"ה וי"ל, אות ב').
- טעה ובירך על הבשמים במוצאי יו"ט. ... שם (ד"ה וי"ל, אות ג').
<b>הבערה (ע"ע עצים)</b>
- בענין הבערה שלא לצורך ביו"ט. ... כג. תוס' ד"ה על גבי חרס.
- בגדר נר של בטלה. ... שם (ד"ה ומכאן).
- פירושי הראשונים בטעם איסור הוצאת אש ביו"ט. ... לג. מתני' ד"ה אין מוציאין (אות א').
- עבר והוציא אש דיעבד, או כגון שא"א להוציא מבעוד יום, ולענין הלכה, והדלקת אור החשמל. ... שם אות ב'.
- איסור הוצאת אש אף בגרמא. ... לג. רש"י ד"ה מן המים.
<b>הדלקת הנר (ע"ע הבערה)</b>
- חיוב נשים בהדלקת הנר ביו"ט. ... ב: רש"י ד"ה ואין יו"ט (אות ב').
- מחלוקת ראשונים האם צריך עירוב גם להדלקת הנר. ... כב. תוס' ד"ה ומדליקין.
<b>הוצאה</b>
- ביאור אמאי הוצאה חשיבא 'מלאכה גרועה'. ... יב. גמ' ד"ה מתקיף לה.
- יש אמוראים הסבורים דלדעת ב"ה אין איסור הוצאה ליו"ט ודלא כמסקנת הסוגיא בביצה. ... יב. גמ' ד"ה דלמא בערוב (אות א').
- האם הוצאה לצורך אוכל נפש חשיבא כאוכ"נ גופיה או כמכשירין. ... יא. גמ' ד"ה ובית הלל (אות א').
- האם יום הכפורים אסור בהוצאה ותקנו דיני עירוב. ... יב. גמ' ד"ה דלמא בערוב (אות ד').
- טעם האיסור לסומא לצאת במקלו. ... כה: גמ' ד"ה ת"ר אין הסומא (אות א').
- להיכן אסור לצאת. ... שם אות ב'.
- מאי שנא סומא מקיטע שיוצא בקב שלו. ... שם אות ג'.
- בגדר כלי טפל לענין הוצאה. ... לט. תוס' ד"ה ותיפוק ליה.
<b>הוצאות שבת ומצות</b>
- האם כל הוצאות המצות אינן קצובין, או רק הוצאות שבת ויו"ט ות"ת. ... טז. גמ' ד"ה חוץ מהוצאת (אות ב').
- איך יכול להוסיף והא אמרינן עשה שבתך חול ואל תצטרך לבריות. ... טז. גמ' ד"ה שאם פחת.
<b>הוצאת אש</b>. ... ע"ע הבערה.
<b>הכנה דרבה</b>
- מחלוקת ראשונים בביאור סברת הכנה דרבה, והאם סבר דמוקצה דאורייתא. ... ב: גמ' ד"ה אמר רבה (אות א').
- האם 'הכנה דרבה' היא מדאורייתא. ... שם אות ב'.
- האם 'הכנה דרבה' היא בכל דבר או רק כגון בביצה שנולדה. ... שם אות ג'.
- ביאור סברת בית שמאי אליבא דרבה. ... שם אות ד'.
- עשיית פעולות הכנה משבת ליו"ט. ... שם אות ו'.
- האם הכנה דרבה חשיבא ספיקא דאורייתא בכל גווני. ... ג: גמ' ד"ה בשלמא לרבה (אות ב').
- כיון שהכנה דרבה דאורייתא, איך אופין ומבשלין מיו"ט לשבת. ... ב: תוס' ד"ה והיה (ד"ה אך תימה, וד"ה דכל דבר).
- האם ביצה שנולדה בשבת תהא אסורה למחרת ביום הכפורים. ... ב: רש"י ד"ה ואין יו"ט.
- האם איסור 'הכנה דרבה' נאמר בברייתא. ... ג. גמ' ד"ה כרבה נמי (אות א').
- טעם הדבר שגם הלידה חשיבא הכנה, והאם מדאורייתא או מדרבנן. ... ד. תוס' ד"ה אלא.
- בענין איסור הכנה בעגל שנולד בשבת לשוחטו ביו"ט שלאחריו. ... ו. גמ' ד"ה אמרי ליה (אות ד').
<b>הכנה לשבת</b>
- לענין הלכה במחלוקת שמאי והלל כשמצא בהמה אחרת נאה הימנה וכדו'. ... טז. גמ' ד"ה תניא אמרו עליו (אות ד').
<b>הערמה</b>
- אלו הערמות שרו במילי דרבנן ואלו אסורין. ... יא: גמ' ד"ה רב אדא (אות ב'), יז: תוס' ד"ה ובלבד.
<b>הפקר</b>
- האם מותר להפקיר ולזכות מהפקר בשבת ויו"ט. ... יד: מתני' ד"ה וב"ה אומרים משלחין, לט. מתני' ד"ה ושל עולי בבל (אות ג').
- שיטות הראשונים איזה קנין מהני בהפקר. ... כה. תוס' ד"ה המקושרין (ד"ה אלא כדאמרי').
<b>הקדש </b>
- הקדש נידון כממון או כאיסור לענין דין ביטול. ... לח: גמ' ד"ה א"ל מי (אות ב').
- אלו הקדשות אסרו בשבת ויו"ט ואלו התירו. ... לו: מתני' ד"ה לא מקדישין (אות א').
- מדוע מותר להקדיש פסח וחגיגה. ... שם אות ב'.
- מעשר בהמה ביו"ט. ... שם אות ג'.
<b>השקה</b>
- מקור דין זריעה והשקה. ... יז: מתני' ד"ה ושוין (אות א').
- השקה מהני למים בלבד. ... שם אות ב'.
- גדר ההשקה הוי כחיבור גמור. ... שם אות ג'.
- האם בהשקה סגי בחיבור כל דהו ממש, או דבעינן כשפופרת הנוד. ... שם אות ד'.
- השקת מים יפים ברעים. ... שם אות ה'.
<b>ז</b>
<b>זריעה</b>. ... ע"ע השקה.
<b>זריקת הדם</b>
- איזה איסור יש בזריקת דם הקרבן בשבת ויו"ט. ... כ: גמ' ד"ה איבעיא להו.
<b>ח</b>
<b>חובל</b>
- מחלוקת ראשונים משום מה חייב החובל. ... כג. גמ' ד"ה ת"ר איזהו (אות ב'), יב. גמ' ד"ה הכא נמי (אות ב').
<b>חולה בשבת ויו"ט</b>
- אימתי צרכי חולה נעשין ע"י נכרי ואימתי ע"י ישראל. ... כב. גמ' ד"ה כל צרכי (אות א').
- האם התירו פירות הנושרין ומשקין שזבו לחולה שאין בו סכנה. ... ג. גמ' ד"ה פירות הנושרין ומשקין שזבו.
<b>חול המועד</b>
- נדרים ונדבות קרבין בחול המועד מסברא או מקרא. ... יט: גמ' ד"ה מתקיף לה (אות ב').
- עשיית מלאכה בחול המועד עבור נכרי. ... יט: גמ' ד"ה מתקיף לה ר' זירא (אות ג').
- דין הנחת תפילין בחול המועד. ... טו. גמ' ד"ה הכי קאמר.
<b>חולין בעזרה</b>
- בגדר האיסור, והאם מדאורייתא או מדרבנן. ... כ: תוס' ד"ה והביא.
<b>חלבים</b>
- קי"ל דאין מעבד באוכלין, והאם 'חלבים' חשיבי אוכלין לענין עיבוד. ... יא. גמ' ד"ה ת"ר אין מולחין.
- האם החלבים הוו מוקצין ביו"ט, וטעם האיסור להפך בהן. ... יא. גמ' ד"ה ואין מהפכין.
<b>חלה</b>
- טעם ב"ש דאסרי להוליך חלה ומתנות לכהן ביו"ט. ... יב: מתני' ד"ה ב"ש אומרים.
- לענין הלכה בהולכת חלה ומתנות לכהן ביו"ט. ... יב: גמ' ד"ה אר"י אמר שמואל.
- הפרשת חלה. ... ע"ע תרומות ומעשרות.
<b>ט</b>
<b>טבילה</b>
- איך התירו טבילת נדה בבגדיה ולא חששו שמא תסחוט. ... יח. גמ' ד"ה נדה (אות א').
- איך הנדה טובלת בבגדיה הא הוי חציצה. ... שם אות ב'.
- השקה. ... עי' ערך.
<b>טבילה בזמנה</b>
- מקור דין טבילה בזמנה מצוה. ... יח: תוס' ד"ה כל חייבי.
- למ"ד טבילה בזמנה מצוה, האם המאחרת טבילתה משום תקנת חכמים חשיב טבילה בזמנה. ... שם.
- להלכה דטבילה בזמנה לאו מצוה, שיטות הראשונים בטבילה דתשעה באב ויוהכ"פ, ולענין הלכה. ... שם.
<b>טבילה ביו"ט וקודם יו"ט</b>
- טעם שמטבילין לפני הרגל, והאם בכל יו"ט או רק ברגלים, והאם גם בזה"ז. ... יז: מתני' ד"ה חל להיות (אות א').
- סברות מחלוקת ב"ש וב"ה האם גם אדם צריך לטבול קודם יו"ט. ... שם אות ב'.
- האם יש חילוק בין כלים קטנים וגדולים. ... שם אות ג'.
- מדוע כלי שנטמא בולד הטומאה מטבילין ביו"ט. ... יח. גמ' ד"ה כלי שנטמא (אות א').
- מחלוקת ראשונים אי שרי טבילת כלים חדשים בשבת ויו"ט, ולענין הלכה. ... יח. גמ' ד"ה רב יוסף.
- לענין הלכה בטבילת נדה ובעל קרי בשבת ויו"ט. ... יח. גמ' ד"ה רבא אמר (אות א').
- לענין טבילת גר בשבת ויו"ט. ... שם אות ב'.
<b>טוחן</b>
- האם טוחן הוא רק בגידולי קרקע, וכיצד יש טחינה בעפר. ... ז: גמ' ד"ה והא קא עביד (אות ג'), יד. מתני' ד"ה ב"ש אומרים (אות ב').
- שיטות האמוראים והראשונים בענין דיכת מלח ביו"ט, ולענין הלכה. ... יד. גמ' ד"ה דכו"ע, וד"ה א"ל רב אחא.
- מדוע צריך שינוי בדיכת מלח ביו"ט, וכיצד מהני השינוי. ... יד. מתני' ד"ה וב"ה אומרים.
- סברת חכמים שאסרו שחיקת פלפלין ברחים שלהן. ... כג. מתני' ד"ה ושוחקין.
- שיטות הראשונים אמאי הותר ביקוע עצים ביו"ט ולא חיישינן לטוחן דאורייתא. ... לא. מתני' ד"ה ואין מבקעין.
<b>טומאה</b>
- שיעור קבלת טומאת אוכלין. ... לה. גמ' ד"ה וא"ר אבהו.
- נבלת עוף טהור בבית הבליעה היא טומאת אכילה או טומאת מגע. ... ז. גמ' ד"ה מידי דהוה.
- בגדר טומאת כלי חרס. ... לב. תוס' ד"ה אלפסין.
- מהו 'כלי אדמה' שאין מקבל טומאה. ... לב. מתני' ד"ה אין פוחתין (אות ב').
- אבר מן החי דעוף האם מטמא. ... ז. גמ' ד"ה ומן הבשר.
- אפושי טומאה לא מפשינן, האם הוא כלל בכל הטומאות. ... ז. גמ' ד"ה ואפושי טומאה.
- טעם לטומאת כל הפתחים כשהמת בבית. ... י. גמ' ד"ה המת בבית (אות א'). [שם רש"י ד"ה כולם טמאים].
- האם כו"ע מודו לטומאת פתחים. ... שם אות ב'.
- אין בדעתו להוציא המת מן הבית. ... שם אות ג'.
- האם מהני מחשבת כל אדם לטהר שאר הפתחים כשחישב להוציאו בפתח אחד. ... י. גמ' ד"ה חשב להוציאו.
- טומאת עם הארץ. ... יא: גמ' ד"ה מהו דתימא טומאת ע"ה.
<b>טירחא ועובדין דחול</b>
- האם יש חילוק בין שבת ויו"ט לענין איסור הבאת כדי יין ממקום למקום. ... כט: מתני' ד"ה המביא (אות א').
- כמה כדים אסרו להביא בסל וקופה, וכמה התירו על כתפו ולפניו. ... שם אות ב'.
- כשהתירו בשינוי היינו להקל או אף להכביד. ... ל. גמ' ד"ה אתקין רבא.
- האיסור להשיל פירות מהגג בשבת משום טירחא או טלטול מוקצה. ... לה: מתני' ד"ה משילין פירות.
- לכסות פירות מפני הדלף שרי רק ביו"ט או גם בשבת. ... לה: מתני' ד"ה ומכסים.
<b>טלטול מן הצד</b>
- מחלוקת הפוסקים בגדר היתר 'טלטול מן הצד' לצורך דבר המותר. ... ב. גמ' ב"ש אומרים (אות ב'). ... לא: גמ' ד"ה הני ליבני.
<b>טריפה</b>
- שחיטת טריפה אין עלה שם שחיטה להתיר העובר באכילה, אך מהני לטהרו מידי נבילה. ... ו. רש"י ד"ה הטרפה.
- האם צריך לבדוק הבהמה אחר שחיטה מטריפות. ... כה. גמ' ד"ה אמר רמי.
<b>י</b>
<b>יו"ט ושבת</b>
- אימתי הושוו באיסוריהם ודיניהם ואימתי יו"ט קיל משבת. ... כא. גמ' ד"ה ואיבע"א.
<b>יו"ט שני של גלויות</b>
- יסוד דין יו"ט שני הוא מנהג או תקנה קבועה. ... ד: גמ' ד"ה מ"ט עבדינן (אות א').
- מדוע מחשש קלקול לא תקנו גם בא"י יו"ט שני. ... שם אות ב'.
- המנהג בא"י בזה"ז במקומות שלא הגיעו שלוחי בי"ד ובמקומות המסופקים ... שם אות ג'.
- מדוע אין מבדילין מיו"ט ראשון ליו"ט שני של גלויות. ... שם אות ד'.
- עשיית מלאכה בין השמשות דיום ראשון. ... שם אות ה'.
- שני יו"ט של גלויות בעצרת דשבועות. ... שם אות ו'.
- בן חו"ל ובן א"י ביו"ט שני דגלויות. ... שם אות ז'.
- אלו דברים הותרו ביו"ט שני של גלויות. ... כב. גמ' ד"ה אמימר שרא (אות ב').
- ביצה שנולדה בשבת אסורה ביו"ט, והאם אסורה גם ביו"ט שני של גלויות. ... ד. גמ' ד"ה אתמר שבת (אות ב').
- עירוב תבשילין ותחומין מיו"ט לחבירו ע"י תנאי. ... יז. גמ' ד"ה אמר רחב"א (אות א-ו).
- דין ספק מוכן ביו"ט שני. ... כד. גמ' ד"ה ספק מוכן (אות ג').
- לענין שני יו"ט דראש השנה. ... ע"ע ראש השנה.
- מת ביו"ט שני. ... ע"ע מת ביו"ט ראשון ושני.
<b>יום הכפורים</b>
- האם יום הכפורים אסור בהוצאה ותקנו דיני עירוב. ... יב. גמ' ד"ה דלמא בערוב (אות ד').
- מוקצה ביום הכפורים דינו כשבת או כיו"ט. ... ב: גמ' ד"ה מאי שנא (אות ג').
- להלכה דטבילה בזמנה לאו מצוה, שיטות הראשונים בטבילה דיוהכ"פ, ולענין הלכה. ... יח: תוס' ד"ה כל חייבי.
- ביצה שנולדה בשבת האם תהא אסורה למחרת ביום הכפורים. ... ב: רש"י ד"ה ואין יו"ט.
- האם מריחין בשמים במוצאי יוהכ"פ שחל בשבת. ... לג: תוס' ד"ה כי הוינן (ד"ה וא"ת).
- האם יוהכ"פ הוא בכלל הגזירה דאין מרקדין ומטפחין. ... ל. גמ' ד"ה תנן אין מטפחין (אות ה').
- בענין תוספת יוהכ"פ. ... ע"ע תוספת שבת ויוהכ"פ.
<b>כ</b>
<b>כח דהתירא עדיף</b>
- טעם הדבר, ונפק"מ. ... ב: גמ' ד"ה וכ"ת.
<b>כיבוד הבית</b>
- מחלוקת ראשונים אם מותר לכבד הבית בשבת ויו"ט. ... כב: מתני' ד"ה מכבדין בית המטות.
<b>כיבוי</b>
- האם הותר כיבוי לצורך אוכל נפש. ... כב. גמ' ד"ה בעא מיניה, וד"ה איתיביה, ורש"י ד"ה המסתפק, כג. גמ' ד"ה רבא אמר, כח: גמ' ד"ה ואחד גריפת.
- כיבוי ביו"ט מפני הפסד ממון. ... כב. גמ' ד"ה איתיביה.
- מחלוקת ראשונים האם מסתפק מן הנר הוי כיבוי גמור או גרם כיבוי, ונפק"מ. ... כב. גמ' ד"ה הנותן שמן (אות א').
- להעביר פתילה מנר לנר. ... שם אות ב'.
- להוסיף פתילות בנר. ... שם אות ג'.
<b>כיבוס</b>
- אימתי אמרינן דבגד שרייתו במים זהו כיבוסו. ... יח. תוס' ד"ה מערמת.
<b>כיסוי הדם</b>
- מצות כיסוי הדם היא חלק מדיני השחיטה והוא סיומה וגמרה. ... ב. מתני' ד"ה וב"ה אומרים (אות ב').
- השוחט צריך לכסות בעפר למעלה ולמטה, ומה הדין כשלא נתן עפר למטה. ... ז: גמ' ד"ה דא"ר זירא (אות א').
- האם צריך להזמין העפר שלמטה. ... שם אות ב'.
- שחט ביו"ט מדוע לא ישמור הדם לכסותו בלילה. ... ז: גמ' ד"ה אימא סיפא.
- טעם הדין דלכסות ביו"ט בעינן דקר נעוץ מבעוד יום. ... ז: גמ' ד"ה ומודים (אות א').
- סברת ב"ה דאסרו לשחוט לכתחילה ביו"ט אפילו איכא דקר נעוץ. ... שם אות ב'.
- האם גם לב"ש בעינן דקר נעוץ לשחוט לכתחילה. ... שם אות ג'.
- לענין הלכה בענין דקר נעוץ, ובשיטת הרמב"ם. ... שם אות ד'.
- מאי שנא דאסור להשתמש בעצים העומדים להסקה, ואילו באפר מותר לכסות דם. ... לג. גמ' ד"ה ת"ר אין סומכין (אות ג').
- האם מותר לכסות באפר חם. ... ח. גמ' ד"ה ואם ראוי (אות ב').
- טעם הדין דנתערבו דמי בהמה חיה ועוף אסור לכסות ביו"ט. ... ח: גמ' ד"ה תני ר"ז.
- מה הדין במקרה הנ"ל כשיכול לכסות בדקירה אחת. ... ח: גמ' ד"ה לא שנו (אות א').
- מה הדין כשלא מספיק דקירה אחת. ... שם אות ב'.
<b>כלאים</b>
- בכלאים האיסור הוא גם על הלובש וגם על המלביש. ... יד: גמ' ד"ה וכ"ת חזו.
- גדר האיסור להציע כלאים תחתיו שמא תכרך לו נימא. ... יד: גמ' ד"ה לא יעלה.
- טעם האיסור לישן אפילו ע"ג י' מצעות וכלאים תחתיהן. ... יד: גמ' ד"ה אפילו עשר.
- כלאים בבגדים קשין. ... טו. גמ' ד"ה אלא בקשין.
- טעם ההיתר בערדלין. ... טו. גמ' ד"ה אמר ר"פ.
- כלאים בציצית מדוע נחשב בעידנא שידחה העשה את ל"ת. ... ח: גמ' ד"ה כגון מילה (אות ב').
- מקור שיעור ביטול כלאים באחד ומאתים, והאם מדאורייתא או מדרבנן. ... ג: גמ' ד"ה וחכמים אומרים (אות א').
<b>כללים בש"ס</b>
- האם פרכינן על אמורא מדברי אמורא אחר. ... ט. גמ' ד"ה איני והאמר.
- בהא דקי"ל הלכה כאמוראי בתראי, מאימתי נקרא 'בתרא'. ... ט. גמ' ד"ה אבוה דשמואל (אות ג').
- בהא דקי"ל יחיד ורבים הלכה כרבים. ... יא. גמ' ד"ה אלא למ"ד, וד"ה מהו דתימא.
- פעמים מכונה הלכה למשה מסיני 'דברי סופרים' או 'גזירת חכמים' אף דהוי דאורייתא. ... י. רש"י ד"ה כולם טמאים.
- אין דרך הש"ס לומר 'אלא' היכא שלא נזכר אמורא קודם לכן. ... יד. גמ' ד"ה אמר אביי (אות ב').
- אימתי דנים בדברי בית שמאי אף שאין הלכה כמותן. ... ז: גמ' ד"ה אמר רבה.
<b>כל מילתא דאמר רחמנא לא תעביד אי עביד לא מהני</b>
- גדרים בדין זה. ... כ: גמ' ד"ה רבא אמר (אות א').
<b>מ</b>
<b>מבעיר. ... </b>ע"ע הבערה.
<b>מבשל בשבת</b>
- חילוק בין בישול לשאר מלאכות לענין שכל המסייעין חייבין. ... לד. גמ' ד"ה והתניא.
- שיטת הרמב"ם בענין זה. ... שם.
- חילוק בין מלאכת מבשל למלאכת זורע. ... לד. גמ' ד"ה תניא אחד (אות א').
- בענין בישול אחר בישול בלח. ... שם אות ב'.
- לענין הלכה במבשל בשבת במזיד, לעצמו ולאחרים. ... יד: גמ' ד"ה ואיבע"א.
- מליחה לענין בישול בשבת. ... ע"ע מליחה.
<b>מגביה מציאה לחבירו</b>
- תירוצי הראשונים בסתירת דברי רב נחמן אם המגביה מציאה לחבירו קנה חבירו. ... לט: גמ' ד"ה אלא הכא.
- המגביה מציאה לחבירו למ"ד דהוי תופס לבע"ח במקום שחב לאחריני, האם אף כשעשאו שליח. ... לט. רש"י ד"ה רב ששת.
<b>מדידה משקל ומנין</b>
- איזו מדידה אסורה בשבת ויו"ט ואיזו מותרת, ומ"ט. ... כט. מתני' ד"ה אומר אדם (אות ג').
- איזו מדידה של מצוה התירו. ... שם אות ב'.
- טעם איסור שקילה ביו"ט, וסברת ר' יהודה להתיר בשינוי. ... כח. מתני' ד"ה ר' יהודה.
- חכמים שאסרו בכל גווני, דוקא כגון לוקח ושותפין שחולקין או גם כדי לבשל בביתו. ... כח. מתני' ד"ה וחכ"א (אות א').
- מחלוקת הפוסקים אם הותרה שקילה של מצוה. ... שם אות ב'.
- מהו שאסרו לטבח אומן לשקול ביד. ... כח. גמ' ד"ה ואר"י אמר שמואל (אות א').
- כיצד אסור לשקול במים. ... כח. גמ' ד"ה ואר"י אמר שמואל.
- לענין הלכה אם מותר לשקול מנה כנגד מנה ביו"ט. ... כח. גמ' ד"ה דתניא ר' יהושע.
- לענין הלכה באיזה כלי מדה מותר למדוד לצורך אוכ"נ. ... כט. גמ' ד"ה רבא אמר (אות א').
- האם רק לנחתום התירו למדוד שלא יקדיח תבשילו, או דשרי לכל אדם. ... כט. גמ' ד"ה והנחתום.
- ההיתר לבקש מחנוני מנין ביצים ואגוזים, הוא בחנוני ישראל או אף נכרי. ... כט: מתני' ד"ה הולך אדם (אות א').
- מהו שלא יזכיר סכום מדה או סכום מנין או סכום מקח. ... כט: גמ' ד"ה ואומר לו, תוס' שם ד"ה שלא יזכיר.
- אופן המדידה ללוש עיסה בפסח. ... כט: תוס' ד"ה שמואל (ד"ה וכן בפסח).
<b>מוליד</b>
- מצינו איסור 'מוליד' לענין ריח, הוצאת אור, וריסוק שלג וברד. ... כג. גמ' ד"ה ע"ג חרס (אות א').
- מוליד ריח באין מתכוין. ... שם אות ב'.
- מוליד ריח במים, ובגוף האדם, ובאוכלין ומשקין. ... שם אות ג'.
- להוסיף ריח בבגד שכבר מריח. ... כג. גמ' ד"ה ומ"ש ממוללו.
<b>מום בקדשים</b>
- מחלוקת ראשונים אם הטלת מום בבכור בזמן הזה אסורה מדאורייתא או מדרבנן, ודין ספק בכור. ... כז: גמ' ד"ה דתניא מום (אות א').
- מטיל מום בקרבן עכו"ם, ושוחט קדשים בחוץ. ... שם אות ב'.
- האיסור להטיל מום בגרמא הוא איסור בפני עצמו, או שהאיסור הוא רק לשחוט על המום. ... כז: גמ' ד"ה מנין שלא יגרום (אות א').
- אף גרמא רחוקה אסורה. ... שם אות ב'.
- דין שליח או נכרי להטיל מום. ... שם אות ג'.
- בענין ראיית מום בכור ביו"ט. ... ע"ע בכור.
<b>מוקצה - מהותו וגדריו</b>
- טעם גזירת מוקצה, ובדעת הרמב"ם שנקט טעמים אחרים. ... יב. רש"י ד"ה ליפלגו באבנים (ד"ה שלא נאסר).
- באיזה מוקצה מודה ר' שמעון, ומה טעמו. ... כז: גמ' ד"ה הניחא למר, כח: גמ' ד"ה שפוד שצלו בו, ל: גמ' ד"ה מי דמי. מ: גמ' ד"ה איבעית אימא.
- פירושי הראשונים בדעת ר' נחמיה דאין כלי ניטל אלא דרך תשמישו. ... לב. גמ' ד"ה הא מני.
- האם מועיל תנאי במוקצה, ובאיזה מוקצה. ... ל: גמ' ד"ה אמר רב מנשיא.
- האם מוקצה מותר בנגיעה. ... ב. מתני' ד"ה ביצה שנולדה (אות ב').
- שימוש והנאה ממוקצה בלי לטלטלו. ... ג: גמ' ד"ה אין מטלטלין, לב. גמ' ד"ה מסיקין בכלים (אות ב').
- הולכת המוקצה להיכן שירצה לאחר שבא לידו בהיתר או באיסור. ... ג: תוס' ד"ה אבל (ד"ה ואם התחיל), כח: גמ' ד"ה ר"א בר אהבה.
- האם יש הכן לנכרי. ... כד. מתני' ד"ה ומעשה בנכרי.
- מדוע טבל מוכן הוא אצל שבת ואינו מוקצה. ... לד: גמ' ד"ה א"ה מאי איריא (אות א').
- טעם המוקצה להשתמש בשמן שנותר בנר. ... ל: גמ' ד"ה מותר השמן.
- גדר מוקצה דבקעת, וביאור "שלא נתנו עצים אלא להסקה". ... לג. גמ' ד"ה ת"ר אין סומכין (אות א-ב).
- חילוק בין עצים להסקה לאפר שמותר לכסות בו דם. ... שם אות ג'.
- בסתירת הסוגיות האם רטיבתא לא הוי מוקצה משום דחזי להיסק גדול. ... לג. גמ' ד"ה והלכתא (אות א').
- אין כלי ניטל אלא לדבר הניטל. ... עי' ערך.
- הכנה דרבה. ... עי' ערך.
- טלטול מן הצד. ... עי' ערך.
<b>מוקצה - בשבת, יו"ט, ויוהכ"פ</b>
- שיטות הראשונים ולענין הלכה בדין מוקצה בשבת וביו"ט. ... ב: גמ' ד"ה מאי שנא (אות ב'), ד. גמ' ד"ה אלא בתרנגולת, לג. גמ' ד"ה והלכתא (אות ב').
- דין מוקצה ביום הכפורים. ... ב: גמ' ד"ה מאי שנא (אות ג').
- דין מוקצה ביו"ט שחל להיות בשבת. ... שם אות ד'.
- האם גזרו ביו"ט מוקצה על אוכלין שא"צ להן לאוכל נפש. ... יב. רש"י ד"ה ליפלגו באבנים (ד"ה ומה שלא גזרו).
- היתר טלטול מוקצה ביו"ט לצורך אוכל נפש, ודין שימוש במוקצה. ... ח. תוס' ד"ה אמר רב יהודה (ד"ה ואומר הר"י), כז. תוס' ד"ה אלא גמרו (ד"ה ועוד י"ל), כח: רש"י ד"ה אסור לטלטלו, לא: גמ' ד"ה אמר רבי זירא, לג. גמ' ד"ה ת"ר אין סומכין (אות ד'), לג. רש"י ד"ה והלכתא (ד"ה וכל האמוראים).
- האם הותר טלטול מוקצה גם לצורך שמחת יו"ט שאינה אוכל נפש. ... ח. תוס' ד"ה אמר רב יהודה (ד"ה ואומר הר"י).
- כלי שהוא מוקצה קיל טפי ומותר אף שימוש בו לשמחת יו"ט. ... י. גמ' ד"ה ב"ש אומרים (אות ג').
<b>מוקצה - סוגי המוקצה</b>
- טלטול מוקצה דחסרון כיס לצורך גופו ומקומו. ... ל. גמ' ד"ה הכא בארזי (אות א').
- מוקצה דחסרון כיס שנשבר בשבת ויו"ט האם מותר לר' שמעון. ... שם אות ב'.
- מוקצה דחסרון כיס באוכלין לר' שמעון. ... שם אות ג'.
- האם מוקצה דחסרון כיס הוא רק בכלי שמלאכתו לאיסור. ... שם אות ד'.
- מוקצה מחמת חסרון כיס בכלי של נכרי. ... שם אות ה'.
- 'עלי' הוא מוקצה דחסרון כיס או דכלי שמלאכתו לאיסור. ... י. גמ' ד"ה ב"ש אומרים.
- דבר שאין עושה בגופו מלאכת איסור אלא משמש עבור איסור, האם חשיב כלי שמלאכתו לאיסור. ... ט: גמ' ד"ה בסולם של עליה.
- דרגות מוקצה דנולד, והאם מודה ר' שמעון בנולד. ... ב. תוס' ד"ה קס"ד, ח. תוס' ד"ה אמר רב יהודה.
- 'בסיס לדבר האסור' עניינו טפילות, או חיבור וקשר, או שייכות כל דהו גרידא. ... ב. תוס' ד"ה ובית הלל.
- מוקצה מחמת מצוה ומחמת איסור איזה חמור יותר. ... ד. תוד"ה נימא (ד"ה וי"ל).
- כדור משחק האם הוי מוקצה מחמת גופו. ... יב. תוס' ד"ה ה"ג (ד"ה דהא אשכחן).
<b>מוקצה - מיגו דאיתקצאי</b>
- אימתי אמרינן 'מיגו דאיתקצאי' ואימתי לא. ... לא: מתני' ד"ה בית שהוא (אות ב').
- האם דוקא איתקצאי כל בין השמשות או אפילו מקצתו. ... כו: גמ' ד"ה והאמר רב כהנא (אות ג').
- מחלוקת ראשונים האם אמרינן מיגו דאיתקצאי מחמת יום שעבר, וטעם והוכחה לסוברים דלא אמרינן. ... ד. תוס' ד"ה נימא (ד"ה וי"ל).
<b>מוקצה - לחצי היום</b>
- לענין הלכה בבעיא דמוקצה לחצי שבת. ... כו: גמ' ד"ה בעי מיניה (אות ב').
- ביאור החילוק בין גמרו בידי אדם או בידי שמים. ... כז. גמ' ד"ה אלא גמרו (אות א').
- האם בנולד גם שרי כשגמרו בידי אדם. ... שם אות ג'.
- נולד ביו"ט בכור תם ונפל בו מום בו ביום, האם אמרינן מוקצה לחצי היום. ... כו: גמ' ד"ה איתיביה (אות ב').
- הערות בדין מוקצה שיבש ואין הבעלים מכירין בו מותר. ... כו: גמ' ד"ה והאמר רב כהנא.
<b>מוקצה - ספק מוקצה</b>
- טעם דספק מוכן אסור. ... כד. גמ' ד"ה ספק מוכן (אות א').
- באלו מוקצין אסרינן ספק מוכן. ... שם אות ב'. [י: גמ' ד"ה לימא מסייע, אות ב'].
- דין ספק מוכן ביו"ט שני. ... שם אות ג'.
- בספק מוכן לא בעינן בכדי שיעשה. ... שם אות ד'.
- ספק מוכן אסור בספיקא דמעשה ולא בספיקא דדינא. ... שם אות ה'.
<b>מוקצה - דבהמה</b>
- לענין הלכה בבהמה בריאה ומסוכנת בשבת וביו"ט. ... כז: גמ' ד"ה הכא במאי עסקינן.
- טעם המוקצה דבהמות מדבריות. ... מ. מתני' ד"ה אין משקין (אות א').
- מדוע אין בהן מוקצה משום איסור תחומין. ... שם.
- דעת הראשונים האם מותר להשקות המדבריות, ולענין הלכה. ... שם אות ב'.
- דין מדבריות שבאו כבר מערב יו"ט. ... מ. מתני' ד"ה אלו הן.
- האם עור בהמה הוי מוקצה. ... יא. מתני' ד"ה ב"ש אומרים (אות ב').
- פירושי הראשונים מ"ש דמצינו גבי ביצה שנגררת אחר התרנגולת להיות מוקצה, ואילו החלב לא נגרר אחר הבהמה. ... ב. גמ' ד"ה אלא בתרנגולת.
<b>מחאה</b>. ... ע"ע תוכחה.
<b>מחיצה</b>
- בענין עשיית מחיצה המתרת בשבת ויו"ט. ... כב. גמ' ד"ה אפשר לעשות.
<b>מילה</b>
- מילה בצרעת מדוע נחשב בעידנא שידחה עשה את ל"ת. ... ח: גמ' ד"ה כגון מילה (אות א').
- האם מותר למוהל למול בראשונה בשבת ויו"ט שמא יקלקל ויעשה חבורה שלא לצורך. ... לד. גמ' ד"ה דרסה (אות ב').
- מחלוקת ראשונים כנשפכו המים חמין בשבת, האם מלין ע"מ שאח"כ יהא מותר להחם מים מדין פיקוח נפש. ... ב. מתני' ד"ה השוחט חיה.
<b>מכה בפטיש</b>. ... ע"ע מתקן כלי.
<b>מכשירי אוכל נפש</b>. ... ע"ע אוכל נפש - מכשירין.
<b>מלאכות ביו"ט</b>
- מחלוקת ראשונים האם ביו"ט נאסרו רק 'מלאכות', או גם כגון הבערה ותחומין ושביתת בהמתו שאינן 'מלאכות'. ... טז: גמ' ד"ה רבי אומר, כג. מתני' ד"ה פרתו יוצאה, כג. תוס' ד"ה על גבי חרס.
- דוקא 'מלאכות' הותרו לצורך אוכל נפש ולא שאר איסורין. ... לט: מתני' ד"ה מי שהיו פירותיו (אות א').
- ראה עוד ערכים: אוכל נפש, בורר ומרקד, גיבול, דישה, הבערה, הוצאה, טוחן, מדידה משקל ומנין, מוליד, מעבד, מקח וממכר, מעמר, מתוך שהותרה לצורך, מתקן כלי, צידה, קושר ומתיר, שביתת בהמה, שחיטת בהמה, תחומין.
<b>מליחה</b>
- האם מליחת נוכרי אוסרת משום בישולי נוכרים . ... טז. גמ' ד"ה דגים קטנים (אות א').
- מליחה לענין ליחשב תבשיל דעירובי תבשילין, ולענין חיוב בישול בשבת. ... שם אות ב', טז: גמ' ד"ה ת"ש תבשיל (אות ג').
- האם שיעור מליחה לצלי הוי שיעור עיבוד. ... יא. גמ' ד"ה תנא ושוין.
- בשר חי האם צריך מליחה. ... כה. מתני' ד"ה ר"ע אומר (אות ד').
<b>מן</b>
- האם היה יורד ביו"ט, וביו"ט שחל בערב שבת. ... ב: תוס' סוף ד"ה והיה, טו: גמ' ד"ה מכאן (אות ב').
<b>מסתפק מן הנר</b>. ... ע"ע כיבוי.
<b>מעבד</b>
- קי"ל דאין מעבד באוכלין, והאם 'חלבים' חשיבי אוכלין לענין עיבוד. ... יא. גמ' ד"ה ת"ר אין מולחין.
- האם איסור דרבנן של עיבוד באוכלין איכא גם ביו"ט. ... יא: גמ' ד"ה אר"י אמר שמואל (אות א').
- טעם האיסור של מליחת בשר ביו"ט כדרכו. ... שם.
- בהיתר נתינת העור לפני הדורסן, האם בעינן לסברת חזי למזגא עלייהו. ... יא: גמ' ד"ה עור לפני הדורסן.
- בהמה שנשחטה מערב יו"ט והופשט עורה ביו"ט, האם התירו ליתנו לפני הדורסן. ... יא: גמ' ד"ה קמ"ל התירו.
- האם שיעור מליחה לצלי הוי שיעור עיבוד. ... יא. גמ' ד"ה תנא ושוין.
<b>מעמר</b>
- האם חייב המעמר רק במקום גידולן. ... לא. תוס' ד"ה מן הקרפף, יג: גמ' ד"ה ותנן נמי.
<b>מעשרות</b>. ... עי' ערך תרומות ומעשרות.
<b>מעשר בהמה</b>
- האם כהנים פטורין ממעשר בהמה. ... כג. תוס' ד"ה תליסר (ד"ה ויש לומר).
- בענין אפוטרופס למעשר בהמה. ... שם (ד"ה א"נ אפטרופוס).
- האחין השותפין כשחייבין בקלבון פטורין ממעשר בהמה, האם פטורין מטעם שותפות או מטעם לקוח. ... לט: גמ' ד"ה האחין השותפין.
- פרטי דינים בענין ה'קלבון'. ... לט: גמ' ד"ה כשחייבין בקלבון.
- מעשר בהמה ביו"ט. ... לו: מתני' ד"ה לא מקדישין (אות ג').
<b>מעשר כספים</b>
- עשיית מצות ממעות מעשר כספים. ... כ. גמ' ד"ה הריני נזיר.
<b>מעשר שני</b>
- האם אפשר לחללו על שוה פרוטה כהקדש. ... ה: תוס' ד"ה ובקש (ד"ה דהא הקדש).
<b>מקח וממכר בשבת ויו"ט</b>
- מקור איסור מקח וממכר, והאם איכא סרך דאורייתא. ... לז. גמ' ד"ה לא מקדישין (אות א').
- מהו 'סכום מקח' ומה בין זה למקח גופיה. ... כט: תוס' ד"ה שלא יזכיר.
- קנין סודר בחול ובשבת. ... לז. גמ' ד"ה לא מקדישין (אות ג').
- משקל מנין ומדידה לצורך מקח. ... ע"ע מדידה משקל ומנין.
- מתנה בשבת ויו"ט. ... עי' ערך.
<b>מראית העין</b>
- שיטות הראשונים להלכה האם כל דבר שאסור משום מראית העין אפילו בחדרי חדרים אסרו, וסתירת סוגיות בזה. ... ט. גמ' ד"ה אמר רב.
<b>מרקד</b>. ... ע"ע בורר ומרקד.
<b>משה</b>
- ביאור הא דאמרינן בש"ס "משה שפיר קאמרת". ... לח: רש"י ד"ה משה.
<b>משלוח מנות</b>
- האם יוצא ידי חובה במשלוח מנות חיים ולא מבושלין. ... יד: מתני' ד"ה ב"ש אומרים (אות ב').
- האם יוצא ידי חובת משלוח ב' מנות בדג וביצה שעליו. ... טו: מתני' ד"ה ושוין (אות ב').
<b>משקין שזבו</b>. ... ע"ע פירות הנושרין.
<b>מת ביו"ט ראשון ושני</b>
- ביו"ט דוקא הקלו שיתעסקו בו עממים ולא בשבת ויוהכ"פ. ... ו. גמ' ד"ה אמר רבא (אות א').
- מחלוקת ראשונים האם כל המלאכות ביו"ט ראשון בעינן ע"י נוכרים. ... שם אות ב'.
- האם שרי להתעסק בו ע"י עבדים. ... שם אות ג'.
- אין מלינים לליל יו"ט שני כדי שיתעסקו בו ישראל, טעם הדבר, וש"מ שמתקיימת מצות הקבורה ע"י נוכרים. ... שם אות ד'.
- מה התירו ע"י ישראל ביו"ט שני. ... ו. גמ' ד"ה מת ביו"ט שני.
- חפירת קבר ביו"ט שני. ... ו. תוס' ד"ה יום טוב.
<b>מתוך שהותרה לצורך הותרה שלא לצורך</b>
- מקור הדין. ... יב. גמ' ד"ה דאי בית הלל (אות א'). [כא: מתני' ד"ה ב"ש אומרים, אות א'].
- שיטות הראשונים מה הותר ב'מתוך'. ... שם אות ב-ג.
- האם אמרינן 'מתוך' מתולדה לאב. ... שם אות ד'.
- האם אמרינן 'מתוך' מהדיוט לגבוה. ... שם אות ה'. [יט. תוס' ד"ה אמר עולא].
- האם אמרינן 'מתוך' במכשירי אוכל נפש. ... שם אות ו'.
- מאן דלית ליה 'מתוך' האם לית ליה 'הואיל'. ... שם אות ז'.
- האם אמרינן 'מתוך' במלאכות שהותרו משום דחיה. ... שם אות ח'.
<b>מתנה בשבת ויו"ט</b>
- בענין הקנאת ונתינת מתנה בשבת ויו"ט. ... יד: מתני' ד"ה וב"ה אומרים משלחין, יז. גמ' ד"ה אי אמרת.
- טעם שאין משלחין תבואה ביו"ט. ... יד: מתני' ד"ה משלחן (אות א').
- האם מותר לשלח תבואה לצורך בהמה. ... שם אות ב'.
- ביאור מחלוקת ת"ק ור"ש בענין משלוח תבואה. ... יד: מתני' ד"ה ורבי שמעון (אות א').
- לענין הלכה במחלוקת זו. ... שם אות ב'.
- טעמי הראשונים להיתר שילוח תפילין לחבירו ביו"ט. ... טו. גמ' ד"ה רב ששת (אות א').
- האם מותר לשלחן דרך רה"ר. ... שם אות ב'.
<b>מתנות כהונה</b>
- האם יש איסור לאכול מבהמה קודם שהורמו הזרוע לחיים וקיבה. ... יב: מתני' ד"ה בין שהורמו.
<b>מתקן כלי (מכה בפטיש)</b>
- האם יש איסור מכה בפטיש באוכלין ובמים. ... יח. גמ' ד"ה מפני שנראה.
- האם יש איסור 'מתקן' ביו"ט אף לצורך אוכל נפש. ... ד: גמ' ד"ה אמר רב (אות ד'), ט. גמ' ד"ה אבוה דשמואל (אות א').
- חיוב מלבן כלי ומחסמו משום מכה בפטיש אף שנגמר מאליו. ... לד. גמ' ד"ה ואין מלבנין (אות ב').
- האם אסרו ללבן רק רעפים חדשים או גם ישנים. ... שם אות ג'.
- מהו איסור 'מצרף'. ... לד. גמ' ד"ה ואין מפיגין (אות א').
- טעם מדוע אוכלי בהמה אין בהן משום תקון כלי. ... לג: גמ' ד"ה אמר רב יהודה (אות א').
- סתירת סוגיות דביצה ושבת. ... שם אות ב'.
- לענין הלכה לקטום קיסם לחצוץ שיניו. ... לג: גמ' ד"ה ושוין.
- טבילת כלים. ... ע"ע טבילת אדם וכלים.
- בנין וסתירה בכלים. ... עי' ערך.
<b>נ</b>
<b>נבלת עוף טהור</b>. ... עי' ערך טומאה.
<b>נדרים</b>
- מי עובר בבל יחל הנודר או המודר. ... לט: רש"י ד"ה הרי אתה (ד"ה הלכך).
<b>נדרים ונדבות ביו"ט</b>
- אלו תנאים סוברים נדרים ונדבות קרבין ביו"ט, ולענין הלכה. ... יט. גמ' ד"ה רב יוסף (אות א').
- למ"ד נדרים ונדבות קרבין לב"ה ביו"ט, האם רק שלמים או גם עולת נדבה, ומה דין חטאות ואשמות. ... שם אות ב'.
- למ"ד דאף לב"ה נו"נ אין קרבין ביו"ט, הלא סברי מתוך שהותרה שחיטה לצורך הותרה שלא לצורך, וביאור הסוגיא דף י"ב ודף י"ט. ... יב. גמ' ד"ה הכא נמי, יט. גמ' ד"ה אמר עולא (אות א').
- הקרבת נדרים ונדבות לצורך שלמי שמחה. ... שם אות ג'.
- אמאי נו"נ דשלמים אין קרבין ביו"ט והא הוי אוכל נפש דאכילת הבעלים. ... יט. שם, אות ב'.
- נדרים ונדבות אין קרבין ביו"ט מדאורייתא או מדרבנן. ... כ: גמ' ד"ה אמר רב הונא (אות א-ב).
- נדרים ונדבות קרבין בחול המועד מסברא או מקרא. ... יט: גמ' ד"ה מתקיף לה (אות ב').
<b>נכרי</b>
- האם נכרים נענשין על שלא נתגיירו וקיימו התורה. ... טז. גמ' ד"ה כל מצות.
- לצורך נכרים אסור לבשל ביו"ט, ומה הדין עבר ובישל. ... כ: גמ' ד"ה לכם ולא לכותים (אות ב').
- דין בישול לצורך מומר או קראי. ... שם אות ג'.
- כיצד מותר לזמן נכרי בשבת וליתן לו מזונות הא אין מזונותיו עליך. ... כא: גמ' ד"ה מזמנין.
- ביו"ט אסור לזמן הנכרי שמא ירבה בשבילו, אך האם אף בקדרה אחת. ... כא: גמ' ד"ה ואין מזמנין (אות א').
- לכאורה הוי גזירה לגזירה. ... שם אות ב'.
- האם מותר לשלוח מזונות לבית הנכרי. ... שם אות ג'.
- לזמן נכרי ביו"ט שחל בשבת, או בע"ש לסעודת שבת. ... שם אות ד'.
- בישול ביו"ט לעבדים ושפחות. ... שם אות ה'.
- נכרי שבא מאליו ביו"ט. ... כא: גמ' ד"ה מרימר ומר זוטרא.
- עשיית מלאכה בחול המועד עבור נכרי. ... יט: גמ' ד"ה מתקיף לה ר' זירא (אות ג').
- נכרי שהביא דורון לישראל ביו"ט - טעם האיסור אם יש מאותו המין במחובר. ... כד: גמ' ד"ה אמר רב פפא (אות א').
- לענין הנאה מהדבר וטלטולו. ... שם אות ב'.
- ספק אם נלקטו היום. ... שם אות ג'.
- האם יש הכן לנכרי. ... כד. מתני' ד"ה ומעשה בנכרי.
- שחיטת בהמה ואפיית עיסה שחציה של נכרי. ... ע"ע אוכל נפש.
- בישולי נכרים. ... עי' ערך.
<b>נפל</b>
- כיצד שרי לשחוט עגל שנולד ביו"ט ולא חיישינן לנפל. ... ו. גמ' ד"ה אמרי ליה (אות ג').
<b>נשים</b>
- האם נשים מצוות על עונג יו"ט, והאם מותרות להתענות ביו"ט. ... ב: רש"י ד"ה ואין יו"ט (אות ב').
- חיוב נשים בהדלקת הנר ביו"ט. ... שם.
- חיוב נשים בשמחת יו"ט. ... טו: גמ' ד"ה והא שמחת יו"ט (אות ב').
- האם נשים מצוות על שביתת בהמתן. ... כג. גמ' ד"ה של שכנתו.
- חיוב נשים בתוספת שבת ויוהכ"פ. ... ל. גמ' ד"ה דהא תוספת (אות ד').
<b>נשמה יתירה</b>
- המקור לנשמה יתירה. ... טז. גמ' ד"ה דאמר רשב"ל (אות א').
- מהו נשמה יתירה. ... שם אות ב'.
- האם ביו"ט יש נשמה יתירה. ... שם אות ג', לג: תוס' ד"ה כי הוינן.
<b>ס</b>
<b>סוכה</b>
- עצי הסוכה אסורין כל ז' מדאורייתא או מדרבנן. ... ל: תוס' ד"ה אבל עצי סוכה.
- עצי סוכה האסורין כל שבעה היינו רק הסכך או גם הדפנות. ... ל: גמ' ד"ה והאמר ר"ש (אות ב').
- האם מותר לישב בסוכה שלא לצורך מצוה. ... שם אות ג'.
- האם מהני תנאי בסוכה דמצוה ובסוכה דעלמא. ... ל: גמ' ד"ה אמר רב מנשיא.
- מתי צריך להתנות. ... ל: גמ' ד"ה אביי ורבא (אות א').
- האם צריך שלא לבדול מהן כל ביה"ש ממש. ... שם אות ב'.
- האם יש איסור סתירה בנוי הסוכה. ... ל: רש"י ד"ה אביי ורבא.
<b>סחיטה</b>
- סחיטת פירות היא אב דדש או תולדה. ... ג. רש"י ד"ה שמא יסחוט.
- איך התירו טבילת נדה בבגדיה בשבת ולא חששו שמא תסחוט. ... יח. גמ' ד"ה נדה (אות א').
- מדוע לא גזרו על הדחת כלים בשבת ויו"ט אטו כלים דבני סחיטה. ... יח. גמ' ד"ה א"ל אביי.
<b>סמיכה</b>
- סמיכה היא חובת גברא או חובת הקרבן. ... כ. גמ' ד"ה על מה נחלקו.
- סמיכה ביו"ט היא המחלוקת הראשונה בין חכמי ישראל. ... יט. מתני' ד"ה ב"ש אומרים (אות ב').
- טעם ב"ש שאין סומכין ביו"ט, וביאור שיטת רש"י בזה. ... שם אות ג'. [כ. גמ' ד"ה א"ל דאמר].
- לכאורה כיון שא"א לסמוך לב"ש לא יביא כלל שלמים. ... שם אות ד'.
<b>סעודת יו"ט</b>
- האם לר' אליעזר דלית ליה חציו לה' וחציו לכם אין כלל חיוב סעודה ביו"ט. ... טו: גמ' ד"ה רבי אליעזר (אות א').
- להלכה כר' יהושע האם יש חיוב ג' סעודות ביו"ט, והאם יש דין לחם משנה. ... טו: גמ' ד"ה ורבי יהושע.
<b>ספיקא דאורייתא</b>
- מחלוקת ראשונים אם ספיקא דאורייתא מדאורייתא לחומרא או מדרבנן. ... ג: גמ' ד"ה וכל ספיקא.
- ראיה לשיטת הרמב"ם דספיקא דאורייתא מדרבנן לחומרא ולא מדאורייתא. ... ח. גמ' ד"ה לא מיבעיא.
<b>ספיקא דרבנן </b>
- האם ספיקא דרבנן לקולא אמרינן גם במקום חזקה. ... ג: גמ' ד"ה אלא לרב יוסף (אות ג').
<b>ספק מוקצה</b>. ... ע"ע מוקצה - ספק מוקצה.
<b>סתירת אהל</b>
- האם שייך סתירה בנוי ופירות התלויין ובסדינים המצויירין. ... ל: רש"י ד"ה אביי ורבא.
- בנין וסתירה בכלים. ... עי' ערך.
<b>ע</b>
<b>עבד</b>
- האם מחוייב בשביתת עבדו. ... כב. גמ' ד"ה כל צרכי (אות ב').
- בישול ביו"ט וריבוי שיעורין לצורך עבדים ושפחות. ... יז. גמ' ד"ה באמת אמרו (אות ה'), כא: גמ' ד"ה ואין מזמנין (אות ה').
- האם מותר להתעסק במת ע"י עבד. ... ע"ע מת ביו"ט ראשון ושני.
<b>עובדין דחול</b>. ... ע"ע טירחא ועובדין דחול.
<b>עובר ירך אמו</b>
- לענין מה נחשב כירך אמו ולענין מה חשיב בריה בפני עצמה. ... ו. רש"י ד"ה הטרפה.
<b>עונג שבת ויו"ט</b>
- האם יש מצות 'עונג' ביו"ט כמו בשבת, או רק מצות 'שמחה'. ... לד: גמ' ד"ה בעא מיניה.
- האם נשים מצוות על עונג יו"ט, והאם מותרות להתענות ביו"ט. ... ב: רש"י ד"ה ואין יו"ט (אות ב').
- סעודת יו"ט. ... עי' ערך.
<b>עירובי חצירות</b>
- שיטות הראשונים האם תקנו עירובי חצירות ליו"ט, ולענין הלכה. ... יב. גמ' ד"ה דלמא בערוב (אות ג').
- האם יום הכפורים אסור בהוצאה ותקנו דיני עירוב. ... יב. גמ' ד"ה דלמא בערוב (אות ד').
<b>עירוב תבשילין - מהותו וגדריו</b>
- טעמי האמוראים לעירוב תבשילין, ונפק"מ במחלוקתם. ... טו: גמ' ד"ה אמר שמואל.
- יסוד ההיתר ע"י עירוב תבשילין, והאם מותר לבשל סמוך לחשיכה. ... טו: גמ' ד"ה מנא הני מילי.
- מהו לשון 'עירוב תבשילין'. ... טו: מתני' ד"ה ועושה תבשיל (אות א').
- מדוע א"צ עירוב לשאר מלאכות אוכל נפש חוץ מבישול ואפיה. ... שם אות ב'.
- האם ע"י עירוב הותרו שאר מלאכות שלא לצורך סעודה. ... שם אות ג'.
- האם עשיית תבשיל העירוב צריכה להיות לשם עירוב. ... שם אות ד'.
- אמירת "בהדין יהא שרי" האם מעכבת. ... שם אות ה'.
- האם צריך ליטול העירוב בידו בשעת הברכה והאמירה. ... שם אות ו'.
- לערב לישראל בתרומה. ... שם אות ז'.
- מחלוקת ראשונים האם צריך עירוב להדלקת הנר. ... כב. תוס' ד"ה ומדליקין.
- עד מתי ראוי לשייר העירוב תבשילין. ... יז: גמ' ד"ה מי שהניח.
- התחיל בעיסתו ונאכל עירובו גומר, האם רק עיסה שהתחיל או כל צרכי שבת. ... יז: גמ' ד"ה אמר אביי (אות א').
- מהו גדר 'התחיל בעיסתו'. ... שם אות ב'.
- האם ריבוי בקדרה אחת שרי בלא עירוב תבשילין. ... טו: מתני' ד"ה יום טוב.
- בענין הנחת עירובי תבשילין מיו"ט לחבירו בתנאי. ... יז. גמ' ד"ה אמר רחב"א (אות א-ו).
<b>עירוב תבשילין - שיעורו</b>
- שיעור עירוב תבשילין לכתחילה ודיעבד. ... טז: גמ' ד"ה אמר ר' אבא (אות א').
- עירוב בזית ממש. ... שם אות ב'.
- מאי שנא שיעור עירובי תבשילין מעירובי חצירות. ... שם אות ג'.
- האם יכול לאכול מן העירוב ע"מ לשייר כזית. ... טו: מתני' ד"ה אכלו.
<b>עירוב תבשילין - במה מערבין</b>
- טעם ב"ש שמצריכין שני תבשילין. ... טו: מתני' ד"ה בית שמאי.
- להלכה כב"ה דסגי בתבשיל אחד, מחלוקת ראשונים אם צריך פת להתיר אפיה, ולענין הלכה. ... טו: מתני' ד"ה ובית הלל, טז. גמ' ד"ה עושה אדם.
- להלכה מידי דמלפת הפת בלבד בעינן. ... טז. גמ' ד"ה מאי שנא (אות א').
- עירוב בפירות מבושלים, ובתפוחי אדמה וקטניות, ותבשיל הראוי ליקח בזמנינו. ... שם אות ב'.
- עדשים שבשולי קדרה ושמנונית הסכין, האם מערב עליהן לכתחילה. ... טז. גמ' ד"ה עדשים (אות א').
- האם דוקא כשבישלן לכל הפחות בערב יו"ט דוקא. ... שם אות ב'.
- מדוע הוזכר 'גוררו' רק גבי שמנונית הסכין. ... שם אות ג'.
- תבשיל המבושל רק כמאכל בן דרוסאי. ... טז: גמ' ד"ה ת"ש תבשיל (אות א').
- האם מהני מליחה ליחשב מבושל לענין עירובי תבשילין. ... טז. גמ' ד"ה דגים קטנים (אות ב'), טז: גמ' ד"ה ת"ש תבשיל (אות ג').
- האם מהני 'כבוש'. ... טז: גמ' ד"ה ת"ש תבשיל (אות ד').
<b>עירוב תבשילין - לאחרים</b>
- ע"י מי אפשר לזכות עירובי תבשילין לאחרים. ... טז: גמ' ד"ה ת"ש דאבוה (אות א').
- עירוב לאחרים ע"י 'גדול העיר'. ... שם אות ב'.
- עירב לעצמו ונפסד עירובו אי יכול לסמוך על גדול העיר. ... שם אות ג'.
- האם צריך לברך במערב לאחרים, והאם צריך לזה תבשיל בפ"ע. ... שם אות ד'.
- האם מהני עירוב לאחרים במתנה ע"מ להחזיר. ... שם אות ה'.
- מהו 'דעת מניח' דבעינן לעירובי תבשילין. ... טז: גמ' ד"ה אר"ה אמר רב.
- האם מהני כשמפרש שדעתו גם על הנמצאים חוץ לתחום. ... טז: גמ' ד"ה ועד כמה (אות א').
- הניח עירובי תבשילין בביתו ונסע לעיר אחרת חוץ לתחום, האם מהני עבורו העירוב שהניח. ... שם אות ב'.
- האם מהני כשפירש שדעתו גם על הפושעים בעירוב. ... טז: גמ' ד"ה אמר ליה (אות א').
- האם מיקרי פושע דוקא כששכח ב' פעמים רצופין. ... שם אות ב'.
- האם מהני לע"ה שאין יודע בטיב עירוב, ולת"ח שאין יודע דחייב כל אחד לערב. ... שם אות ג'.
- אדם המתענה ביו"ט האם יכול לבשל לאחרים. ... יז. גמ' ד"ה מי שלא הניח (אות ג').
<b>עירוב תבשילין - מי שלא הניח</b>
- האם יש מחלוקת סוגיות כיצד ינהג מי שלא הניח עירובי תבשילין. ... כא: גמ' ד"ה דאמר רב הונא (אות א').
- ביאור ספק הגמ' עבר ואפה בלא עירוב תבשילין, ולענין הלכה. ... יז. גמ' ד"ה איבעיא להו (אות א-ב), יז: גמ' ד"ה ת"ש המבשל (אות ב').
- עבר ואפה ושוב אכלו ביו"ט, האם נתקן האיסור ואינו לוקה. ... יז. שם אות ג'.
- לענין הלכה כשהערים ואפה בלא עירוב. ... יז: גמ' ד"ה אמר רב אשי.
- מי שלא הניח עירובי תבשילין האם אחרים יכולין לאפות לעצמן מקמחו. ... יז. גמ' ד"ה ש"מ.
<b>עליה באילן [ורכיבה ע"ג בהמה]</b>
- טעמי האיסור. ... לו: מתני' ד"ה לא עולין.
- אסרו כל תשמיש בבהמה, ואף בבהמה דקה. ... שם אות ב'.
- עלה על האילן או על הבהמה דיעבד. ... שם אות ג'.
- להכנס לקרון מע"ש והנוכרי מנהיג בשבת. ... שם אות ד'.
- האם שימוש במחובר ובעלי חיים אסור דוקא כשמנענען. ... שם אות ה'.
- שנים שרוכבין ע"ג בהמה. ... שם אות ו'.
<b>עצים (ע"ע הבערה)</b>
- פירושי הראשונים בענין הבאת עצים ביו"ט מן השדה ומן הקרפף. ... לא. מתני' ד"ה מביאין עצים.
- שיטת הראשונים בענין גיבוב קיסמין ועצים בחצר ובשדה. ... לג. מתני' ד"ה ר' אליעזר (אות א-ב).
- טעם איסור סמיכה בבקעת, וסתירת סוגיות בזה. ... לג. גמ' ד"ה ת"ר אין סומכין (אות א').
- מה הביאור 'שלא נתנו עצים אלא להסקה'. ... שם אות ב'.
- חילוק בין עצים להסקה לאפר שמותר לכסות בו דם. ... שם אות ג'.
- פירושי הראשונים מהו 'אשה לא תכנס לדיר העצים ליטול מהן אוד'. ... לג. גמ' ד"ה דרש רבא.
- שיטות הראשונים האם ביקוע עצים ביו"ט הוי מלאכה דאורייתא, וטעם ההיתר לבקע בקופיץ. ... לא. מתני' ד"ה ואין מבקעין.
<b>עצים שנשרו</b>
- טעם איסור עצים שנשרו מן הדקל בשבת ויו"ט. ... ד: גמ' ד"ה אמר ר' יוחנן.
<b>ערלה וכלאים</b>
- ביטולן באחד ומאתים. ... ע"ע ביטול.
<b>עשה דוחה לא תעשה</b>
- הרי לא תעשה חמור מעשה ואיך נדחה מפניו. ... ח: גמ' ד"ה ודאי (אות א').
- כיצד נחשב אפשר לקיים שניהם. ... שם אות ג'.
- כשאפשר לקיים שניהם ע"י אחרים. ... שם אות ד'.
- האם מילה בצרעת נחשב בעידנא. ... ח: גמ' ד"ה כגון מילה (אות א').
- האם כלאים בציצית נחשב בעידנא. ... שם אות ב'.
- בשיטת הר"ח שעשה דרבים דוחה ל"ת אף שאינו בעידנא. ... שם אות ג'.
- אין עשה דוחה ל"ת ועשה - האם הלאו מיהא נדחה. ... ח: גמ' ד"ה סו"ס.
<b>פ</b>
<b>פחמין</b>
- טעם האיסור לעשותן ביו"ט. ... לב. מתני' ד"ה ואין עושין פחמין.
<b>פירות הנושרין</b>
- פירות הנושרין ומשקין שזבו האם עשאום כמאכלות אסורות מדרבנן. ... ג. גמ' ד"ה פירות הנושרין (אות א').
- האם אסורין רק באכילה או גם בטלטול ובהנאה. ... שם אות ב'.
- האם גזרו על פירות הנושרין גם בשני בני אדם. ... שם אות ג'.
- פירות הנושרין בשבת האם אסורין ביו"ט שלמחרת. ... שם אות ד'.
- האם התירו פירות הנושרין ומשקין שזבו לחולה שאין בו סכנה. ... ג. גמ' ד"ה פירות הנושרין ומשקין שזבו.
<b>צ</b>
<b>צידה</b>
- האם ביוני שובך שייך צידה. ... יא. גמ' ד"ה היכי דמי (אות א').
- אווזין ותרנגולין שבאין לכלובן לערב ומזונותן עליך, האם מותר לצודן לכתחילה או אסור מדרבנן. ... כד. גמ' ד"ה ותניא הצד.
- הצד למקום שאין מחוסר צידה, מתי שרי לכתחילה ומתי אסור מדרבנן. ... כג: מתני' ד"ה רשב"ג אומר (אות ב').
- צידת דגים למקום שאינו מחוסר צידה. ... שם אות ג'.
- האם דבורים חשיבי אין במינן ניצוד. ... לו: גמ' ד"ה אלא אימא (אות א').
- דעות הפוסקים בענין צידת זבובים בתיבה. ... שם אות ב'.
<b>ק</b>
<b>קוץ ברה"ר</b>
- פרטי דינים בענין סילוק קוץ מרה"ר בשבת ויו"ט. ... כח: גמ' ד"ה מותר לטלטלו.
<b>קורע</b>
- בגדר קורע ע"מ לתקן. ... לב: גמ' ד"ה מ"ט משום.
<b>קושר ומתיר</b>
- בדעת הרמב"ם שהפותל חבלים חייב משום קושר ומתיר. ... לא: גמ' ד"ה אמר שמואל (אות א').
<b>קידוש</b>
- האם קידוש ביו"ט הוא מן התורה. ... ד: גמ' ד"ה והא רב אסי (אות ג').
- כיצד מקדשין ביו"ט שני דגלויות שאינו אלא מנהגא בעלמא. ... ד: גמ' ד"ה מ"ט עבדינן (אות א').
<b>קידוש החדש</b>
- מי תיקן חשבון עיבור החודש שבידינו, ומדוע. ... ד: גמ' ד"ה והשתא דידעינן (אות א').
- במקום שלא היו שלוחי בי"ד מגיעין סמכו כבר בזמנם עפ"י החשבון. ... שם אות ב'.
- האם אין מקבלים עדים מן המנחה ולמעלה רק בראש השנה או בכל ר"ח. ... ה. גמ' ד"ה פעם אחת (אות ב').
<b>קידושין וגירושין בשבת ויו"ט</b>
- האם אסרו אף נישואין, והטעם. ... לו: מתני' ד"ה ולא מקדשין (אות א').
- גירושין בשבת ויו"ט. ... שם אות ב'.
- מחלוקת ראשונים באין לו אשה ובנים אם מותר לקדש בשבת, ולענין הלכה. ... לו: גמ' ד"ה ואלו הן.
- יש לו בנים ואין לו אשה איכא מצוה גמורה דאסור לעמוד בלא אשה. ... לז. גמ' ד"ה לא צריכא דאית.
<b>ר</b>
<b>ראש השנה</b>
- מחלוקת ראשונים האם בזמן הזה צריך לעשות ב' ימים ר"ה, ולענין הלכה. ... ה: גמ' ד"ה רבא אמר (אות ב').
- טעם שאין מזכירין דראש חודש במוסף דראש השנה. ... טז. תוס' ד"ה איזהו חג.
- האם יש מצות שמחת יו"ט בראש השנה. ... טו: גמ' ד"ה והא שמחת יו"ט (אות ד').
<b>ראש חודש</b>
- האם חוזר כשלא הזכיר של ראש חודש בתפילת ערבית. ... יז. גמ' ד"ה ערבית.
- טעם שאין מזכירין דראש חודש במוסף דראש השנה. ... טז. תוס' ד"ה איזהו חג.
<b>רוב</b>
- להלכה קי"ל דרוב וקרוב אזלינן אחר הרוב. ... י: גמ' ד"ה כדאמר אביי (אות ד').
- בענין 'רוב עמי הארץ מעשרין'. ... לה: גמ' ד"ה וש"מ רוב, וד"ה וש"מ מעשרין.
- חזקה מכח רוב. ... כה. גמ' ד"ה בהמה בחייה.
- לענין ביטול ברוב. ... ע"ע ביטול.
<b>רחיצה</b>
- ביאור מחלוקת ב"ש וב"ה אם מותר לחמם מים ביו"ט לרחיצת רגליו. ... כא: גמ' ד"ה ב"ש אומרים (אות א').
- האם ב"ש מצריכין רק מים ראויין לשתיה או שישתה מהם ממש. ... שם אות ב'.
- דין להחם לצורך רחיצת פניו וידיו, ורחיצת רוב הגוף, ובזמן הזה. ... שם אות ג'.
- רחיצת כל הגוף ביו"ט בחמין שהוחמו ביו"ט ובערב יו"ט. ... כא: תוס' ד"ה לא יחם (ד"ה וב"ה מתירין).
- מאי שנא רחיצת כל הגוף מזיעה דשריא קודם הגזירה. ... לב. גמ' ד"ה ובו ביום.
<b>ריבוי בשיעורין</b>
- היתר ריבוי בשיעורין הוא לכו"ע. ... יז. גמ' ד"ה באמת אמרו (אות א').
- סתירת סוגיות לענין ריבוי בשיעורין. והאם ריבוי בשיעורין דאורייתא או דרבנן, בשבת וביו"ט. ודין ריבוי בשיעורין בגוף אחד ובשחיטה. ... שם אות ב'.
- מחלוקת ראשונים אם במים יש ריבוי שיעורין. ... שם אות ג'.
- מחלוקת ראשונים אם הותר ריבוי שיעורין בבשר רק כשמשביח הקדרה. ... שם אות ד'.
- ריבוי בשיעורין לצורך נכרי עבד ושפחה. ... שם אות ה'.
- למלאות התנור בפת של איסור. ... שם אות ו'.
<b>ריקוד וסיפוק ידיו בשבת ויו"ט</b>
- הדין בזמן הזה. ... ל. גמ' ד"ה תנן אין מטפחין (אות א').
- לספק כלאחר יד. ... שם אות ב'.
- להכות באצבע צררידה. ... שם אות ג'.
- לרקד בשמחת תורה ובנשואין. ... שם אות ד'.
- האם יוהכ"פ הוא בכלל הגזירה על ריקוד. ... שם אות ה'.
- פירושי הראשונים מהו 'מטפחין' ומהו 'מספקין'. ... ל. רש"י ד"ה מטפחין.
<b>רפואה</b>
- איסור רפואה ביו"ט ראשון ושני. ... כב. גמ' ד"ה אמימר שרא (אות א').
<b>ש</b>
<b>שבות</b>
- מצינו שבותים שלא הותרו במקדש. ... יא: גמ' ד"ה מהו דתימא.
- עבר על שבות דיעבד מה שעשה עשוי בין בשבת ובין ביו"ט. ... לו: מתני' ד"ה כל שחייבין.
- הקדש בשבת ויו"ט. ... ע"ע הקדש.
- זריקת דם הקרבן. ... ע"ע זריקת הדם.
- עליה באילן ורכיבה ע"ג בהמה. ... עי' ערך.
- קידושין וגירושין בשבת ויו"ט. ... עי' ערך.
- מקח וממכר בשבת ויו"ט. ... עי' ערך.
- טירחא ועובדין דחול. ... עי' ערך.
- מדידה משקל ומנין. ... עי' ערך.
- שט על המים. ... עי' ערך.
- פירות הנושרין. ... עי' ערך.
<b>שביעית</b>
- טעמי הראשונים אמאי שנת השביעית לאו בת מעשרות, ונפק"מ. ... לד: גמ' ד"ה טעמא דשביעית.
<b>שביתת בהמה</b>
- האם יש חיוב שביתת בהמתו ביו"ט. ... כג. מתני' ד"ה פרתו יוצאה.
- האם נשים מצוות על שביתת בהמתן. ... כג. גמ' ד"ה של שכנתו.
<b>שחיטת בהמה מסוכנת ביו"ט</b>
- בגדר 'מסוכנת' דשרי לשוחטה. ... כה. מתני' ד"ה בהמה מסוכנת (אות א').
- האם צריך שהות לבודקה מטריפות. ... שם אות ב'.
- האם צריך שיאכל בפועל מבשרה ביו"ט. ... כה. מתני' ד"ה אלא א"כ (אות א').
- גדר שיעור 'כזית' שצריך שיאכל מבשרה. ... שם אות ב'.
- לענין הלכה האם צריך שיעור כזית צלי. ... כה. מתני' ד"ה ר"ע אומר (אות ב').
- האם מותר להפשיט העור. ... כה. מתני' ד"ה שחטה בשדה (אות א').
- לענין הלכה בבעיא דשחיטת דרוסה וכדו' שצריכה בדיקה אחר השחיטה, האם מחזקינן ריעותא ביו"ט. ... לד. גמ' ד"ה דרסה (אות א').
- חילוק בין בעיא זו לסוגיות אחרות. ... שם אות ב'.
<b>שט על המים</b>
- טעם האיסור. ... לו: מתני' ד"ה ולא שטין.
- בזמן הזה. ... שם אות ב'.
- לשוט באמבטי או בבריכה שבחצר. ... שם אות ג'.
- דין הפלגה בספינה. ... שם אות ד'.
<b>שילוח מתנות</b>. ... ע"ע מתנה בשבת ויו"ט.
<b>שלא לשמה</b>
- האם מחשבת שלא לשמה פוסלת דוקא כשמחשב לשם הקרבן האחר, או אף שלא לשם הקרבן הזה. ... כ: רש"י ד"ה שלא לשמן.
- האם קרבן ציבור שנשחט שלא לשמו עולה לשם חובה. ... כ: רש"י ד"ה הדם יזרק.
<b>שמחת יום טוב ושבת</b>
- האם מצות שמחת יו"ט נוהגת בזמן הזה. ... טו: גמ' ד"ה והא שמחת יו"ט (אות א').
- מצות שמחה בזה"ז בבשר ויין. ... שם אות ב'.
- חיוב שמחה בנשים. ... שם אות ג'.
- מצות שמחה בליל יו"ט הראשון. ... שם אות ד'.
- מצות שמחה בראש השנה. ... שם אות ה'.
- האם יש מצות 'שמחה' בשבת, או רק מצות 'עונג'. ... לז. רש"י ד"ה אטו טלטול (ד"ה מפני).
<b>שקילה</b>. ... ע"ע מדידה ומשקל.
<b>ת</b>
<b>תוכחה</b>
- בגדר דין מוטב שיהו שוגגין ולא מזידין. ... ל. גמ' ד"ה אלא הנח.
- אימתי אין מפרישין אפילו במצוה דאורייתא. ... ל. גמ' ד"ה ולא היא.
<b>תוספת שבת ויוהכ"פ</b>
- האם הוי מדאורייתא. ... ל. גמ' ד"ה דהא תוספת (אות א').
- שיעור תוספת זו. ... שם אות ב'.
- האם חלה מאליה. ... שם אות ג'.
- חיוב נשים בתוספת זו. ... שם אות ד'.
- תוספת שבת אוסרת רק במלאכות או גם מחייבת בשאר מצות היום. ... שם אות ה'.
- תוספת שבת במקצת מלאכות. ... שם אות ו'.
<b>תחומין</b>
- מחלוקת תנאים אם תחומין דאורייתא או דרבנן. ... לו: גמ' ד"ה ש"מ תחומין (אות א').
- מחלוקת ראשונים אם תחומין יותר מי"ב מיל הוו לכו"ע דאורייתא. ... שם אות ב'.
- רוכב למעלה מי' טפחים ורגליו יורדות לתוך עשרה חשיב בתוך עשרה לענין תחומין. ... שם אות ג'.
- האם תחומין אסורין ביו"ט מן התורה. ... כג. תוס' ד"ה על גבי חרס.
- מנלן לאסור תחומין ביו"ט הלא בקרא כתיב "ביום השביעי". ... טז: גמ' ד"ה רבי אומר.
- מדוע לא הותרו תחומין לצורך אוכל נפש. ... לט: מתני' ד"ה מי שהיו פירותיו (אות א').
- מדוע אין מלבוש האדם טפל אליו לענין תחומין. ... לז: גמ' ד"ה ת"ר שנים.
- מדוע אין מוקצה משום איסור תחומין. ... מ. מתני' ד"ה אין משקין (אות א').
- מפקיד ונפקד כרגלי מי הפירות להלכה. ... מ. גמ' ד"ה אתמר המפקיד (אות ב').
- שיטות הראשונים ולענין הלכה בתחומין דשותפין בחבית ובהמה. ... לז: גמ' ד"ה מאי הוי עלה.
- פירושי הראשונים ולענין הלכה במוסר בהמה לרועה אחד או שני רועים. ... לז: גמ' ד"ה אפילו תימא.
- מחלוקת ראשונים ולענין הלכה במוסר לבנו. ... לז: גמ' ד"ה דיקא נמי.
- בהא דאמרינן גבי בהמת שותפין דינקי תחומין מהדדי. ... לז: גמ' ד"ה לעולם קסבר.
- דין שור של פטם ושל רועה, ומה בין זה לחבית של שותפין. ... לח. גמ' ד"ה אמר שמואל (אות א').
- מהו שור של פטם. ... שם אות ב'.
- היה הפטם נכרי. ... שם אות ג'.
- שור שלא מכרו הרועה . ... שם אות ה'.
- דין מי בור של אנשי העיר. ... לט. מתני' ד"ה בור של יחיד.
- דין בור של עולי בבל. ... לט. מתני' ד"ה ושל עולי בבל (אות א').
- דין חפצי הפקר. ... שם אות ב'.
<b>תיקון כלי</b>. ... ע"ע מתקן כלי.
<b>תלמוד תורה</b>
- הוצאות לימוד תורה לבניו האם יכול לשלם מכסף מעשר. ... טז. גמ' ד"ה חוץ מהוצאת (אות ג').
<b>תפילה</b>
- טעם שאין מזכירין דראש חודש במוסף דראש השנה. ... טז. תוס' ד"ה איזהו חג.
- האם חוזר כשלא הזכיר של ראש חודש בתפילת ערבית. ... יז. גמ' ד"ה ערבית.
<b>תפילין</b>
- טעמי הראשונים להיתר שילוחן לחבירו ביו"ט. ... טו. גמ' ד"ה רב ששת (אות א').
- האם מותר לשלחן דרך רה"ר. ... שם אות ב'.
- דין הנחת תפילין בשבת ויו"ט, והאם חשיבי דבר שמלאכתו לאיסור. ... שם אות ג'.
- דין הנחת תפילין בחול המועד. ... טו. גמ' ד"ה הכי קאמר.
<b>תרומות ומעשרות - חיובן והפרשתן</b>
- שיטות הראשונים אלו דברים חיובן מן התורה ואלו מדרבנן. ... ג: גמ' ד"ה תנא דליטרא.
- יסוד דין 'כדגן מן הגורן' לתרום מן הגמור על הגמור, הוא זכות הכהן או שהוא דין במעשה ההפרשה. ... יג. גמ' ד"ה כותש (אות ב').
- טעמי הראשונים אמאי שנת השביעית לאו בת מעשרות, ונפק"מ. ... לד: גמ' ד"ה טעמא דשביעית.
- בענין 'רוב עמי הארץ מעשרין'. ... לה: גמ' ד"ה וש"מ רוב, וד"ה וש"מ מעשרין.
- תרומה גדולה עדיף להפריש במדה או באומד. ... יג: רש"י ד"ה מחשב.
- לדעת אבא אלעזר בן גומל מצות תרומת מעשר ליטלה באומד, או דמהני רק דיעבד. ... יג: גמ' ד"ה כשם שתרומה (אות א').
- מהו היתר נטילת תרומה ותרומת מעשר במחשבה. ... שם אות ג', יז: גמ' ד"ה המעשר פירותיו.
- מאי שנא מעשר שחל כשהקדימו בשבלין ואילו הפרשת חלה מקמח אינה כלום. ... יג: גמ' ד"ה אמר רשב"ל (אות א').
- אף שפטור מתרומה גדולה כשהפריש בשבלין עבר בלאו משום השירים. ... שם אות ב'.
- מעשר שני. ... עי' ערך.
- מעשר בהמה. ... עי' ערך.
- מעשר כספים. ... עי' ערך.
<b>תרומות ומעשרות - קביעתן</b>
- ביאור הספק האם שבת קובעת למעשרות. ... לד: גמ' ד"ה מי אמרינן.
- בסתירת הגמרות אם שבת קובעת אף בדבר שלא נגמרה מלאכתו. ... לה. גמ' ד"ה אחד שבת (אות ב').
- שבת קובעת למעשרות משעת שקיעה או צאת הכוכבים. ... לה. גמ' ד"ה חשכה בלילי שבת (אות ב').
- האם יו"ט קובע למעשר כשבת. ... לד: גמ' ד"ה בעא מיניה.
- חצר קובעת למעשרות מדאורייתא או מדרבנן. ... לה. גמ' ד"ה ורמינהי, אות ב'.
- אימתי טיבול במלח קובע למעשר. ... לה. גמ' ד"ה הנוטל זיתים.
- מקח קובע מצד המוכר או מצד הקונה. ... לה. גמ' ד"ה ואחד מקח (אות א').
<b>תרומות ומעשרות - בשבת ויו"ט</b>
- טעם איסור הפרשת תרומות ומעשרות בשבת ויו"ט. ... ט. גמ' ד"ה אבוה דשמואל (אות א'), לז. גמ' ד"ה ולא מגביהין.
- גלגל עיסה מערב יו"ט האם יכול להפריש ממנה ביו"ט. ... ט. שם אות ג', לז. גמ' ד"ה וה"מ פירי.
- לענין הלכה בהולכת תרומות ומעשרות לכהן ביו"ט. ... יב: גמ' ד"ה אר"י אמר שמואל.
- מדוע טבל מוכן הוא אצל שבת ואינו מוקצה. ... לד: גמ' ד"ה א"ה מאי איריא (אות א').
- פירות שנתחייבו בתרו"מ בשבת ויו"ט גופן האם שרי לתקנן. ... לד: גמ' ד"ה אף אנן (אות ב').
- בענין קביעת שבת ויו"ט למעשרות. ... ע"ע תרומות ומעשרות - קביעתן.
<b>תרומות ומעשרות - בחו"ל</b>
- האם וכיצד נוהגין תרומות ומעשרות בחו"ל. ... יב: גמ' ד"ה רב טובי.
- תרומת חו"ל אוכל והולך ואח"כ מפריש, האם טובלת מיהא מדרבנן עד שיפריש. ... ט. גמ' ד"ה דאמר שמואל (אות א').
- האם חיישינן בתרומת חו"ל להפריש מן המוקף. ... שם אות ב'.
<b>תרומה טמאה</b>
- האם יש דין 'משמרת' בתרומה טמאה ואסור להפסידה. ... כז: תוס' ד"ה ועל החלה (ד"ה ומה שאין).
- מצותה בשריפה דוקא מדאורייתא או מדרבנן. ... כז: תוס' ד"ה ועל החלה (ד"ה לכן נ"ל).
- האם מברכין על שריפתה. ... שם.
- טעם איסור שריפת תרומה טמאה ביו"ט תחת תבשילו. ... כז: מתני' ד"ה ומעשה ושאלו, תוס' שם ד"ה ועל החלה (ד"ה ותירץ).