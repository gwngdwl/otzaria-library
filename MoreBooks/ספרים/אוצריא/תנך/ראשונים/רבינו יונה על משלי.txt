<h1>רבינו יונה על משלי</h1>
רבינו יונה
<h2>פרק ב</h2>
<h3>פסוק ה</h3>
אחר שסידר המעלות שישיג האדם בהם את החכמה ידבר על פרי החכמה והתועלות הנמצאות בה, כי אין מעיקר תועלת החכמה הכבוד שישיג אדם בה, וחשיבות הנפש בהיותה בעלת חכמה ותבונה, כחכמת התשבורת והתולדת והמזלות. והנה ביאר עיקר התועלת כי ישיג האדם מן החכמה ליראת ה'. ואמרו רז"ל: אין להקב"ה בעולמו אלא יראת שמים בלבד שבת לא ב מסכת=כן.
<b>ודעת אלהים</b> — מן החכמה תשיג דעת אלהים, הוא שלמות המידות והיראה. על כן סמך דעת אלהים ליראה, כי הוא מעניין היראה כאשר נפרש. והנה התורה כוללת מצות ידיעת הש"י בלשון היראה, שנאמר: "את ה' אלהיך תירא" דברים ו יג. כי עניין הראשון מן היראה – יראת הגמול והעונש בעולם הזה ובעולם הבא; והעניין השני, והוא מדרגה עליונה מאוד, שתקבל הנפש עניין רוממות הש"י וגבורותיו ונפלאותיו, והזיכרון והעניין והידיעה הזאת יהיו מקובלין בנפש ומצויין בה בכל עת, ונעצרים וחרותים בלב, ותקבל הנפש מזה מורא גדולה ובושה וצניעות מצויין בה בכל עת, ויהיה דבר נמנע לנפש לעבור את פי ה', ויבוש מלפניו.
<h4>לקריאה נוספת</h4>
<ul><li>ראו ביאור:דעת ה'</li></ul>
<h2>פרק ג</h2>
דרך החיים אף כי בדברו בשבח המדה יתהדרו האוחזים בה בעיני השומעים. וכדברו בגנות יתגנו המעשים ההם בעיני שומעיהם וגם האוחזים בהם יהיו לחרפה ויבדל העס מהם. גם הדבור בשבח המדות הטובות ובגנות הפכם תמיד תהיה לעדה על המדבר כי פיו ולבו שוים כמו שנ' מצרף לכסף (י"ז ג'; כ"ו כ"א) וג' כאשר יתבאר. כתבם על לוח לבך, שתשיב אותם בלבך תמיד לעשות עצות בנפשך איך תשיג אליהם ותגיע לקיים אותם בפועל:
<h3>פסוק ד</h3>
ומצא חן ושכל טוב. ע"י החסד תמצא חן בעיני אלהים. ואדם. כאשר אז"ל כל המרחם על הבריות מרחמין עליו מן השמים (שבת קיא) שנאי ונתן לך רחמים ורחמך והרבך (דברים י"ג י"ח). וכתיב הנה כאשר גדלה נפשך היום בעיני כן תגדל נפשי בעיני י"י (ש"ב כ"ו כ"ד) וכתיב תאות ארם חסדו (יט כב) והוא מלשון נאוו לחייך (שיר א' י'). פ' חמדת אדם והחן והנוי שלו לפי חסדו ונדבתו וכתיב ולענוים יתן חן (ג' ל"ד)פ' יתן להם חן בעיניו ובעיני כל הנבראים. הנה ע"י המרות הנאות ימשך החן על האדם וידוע הדבר כי ע"י הטוב והחסד אשר יעשה האדם לבריות ימצא חן בעיניהם וע"י האמת תמצא שכל טוב בעיני אלהים ואדם. כי ההולכים בדרך אמת והצדיקו את הצדיק והרשיעו את הרשע הם המשכילים שכל טוב. לא המחזיקים בחכמתם את השקר כענין שנ' חכמים הם להרע (ירמ' ד' כ"ב) ונאמר הנה בדבר י"י מאסו וחכמת מה להם (שם ח'ט') ונאמר ושמרתם ועשיתם כי היא חכמתכם ובינתכם (דברים ד' ו') ונאמי שכל טוב לכל עושיהם (תלים קי"א ו'), גם יש לפרש כי ע"י החסד אדם מוצא חן בעיני אלהים כמו שפירשנו וימצא חן כמו שנ' שכל טוב יתן חן (י"ג ט"ו):
<h3>פסוק ה</h3>
בטח אל י"י בכל לבך. בלב שלם שתכטח בו באמת. הגה כתיב דע את אלהי אביך ועבדהו בלב שלם ובנפש חפצה (ד"ה א' כ"ח ט') פ' בלב שלם שתאמין כו אמונה קימת ולא מסופקת, וכן פי' בכל לבך שתבטח בו באמת ובלבב שלם ולא יכנס בבטחונך ספק. ואל בינתך אל תשען. שלימות הכטחון שיבטח אדם בשם ולא יבטח באדם ולא גם בכח עצמו ועוצם ידו ולא בשכלו ותבונתו ועל כן אמר ואל בינחך אל תשען. ומפני כי רבים ישגו לבטוח בכינתם תזהיר על זה יותר מן הבטחון בעושר ובגבורה. והשנית כי הבטחון בבינה כלל אותם כי לא יכטח אדם בעושר ובגבורה ולא בזולתם עד שיראה מבינתו כי יש לבטוח בהם על כן הזהיר ואמר ואל בינתך אל תשען. והענין כאשר יראה לך בשכלך ותבונתך כי המעשה אשר תעשה יצליח על דרך עצת לבך ותחבולות אשר תחשוב, אל תבטח על זה כי הכל תלוי בידי שמים שנ' משיב חכמים אחור ודעתם יסכל (ישעי' מ"ד כ"ה) רבות מחשבות בלב איש (י"ט כ"א) וגו'. אם י"י לא יבנה בית שוא עמלו בוניו בו (תלים קכ"ז א') וגו' ונאמר כי כל מעשנו הבל	 ונאמר כי לא לקלים המרוץ (קהלת ט' י"א) וגו' ונאמר לאדם מערכי לב, ומי"י מענה לשון (ט"ז א') הנה כי גם מענה לשון איננו ביד האדם אף כי הפועל:
<h3>פסוק ו</h3>
בכל דרכיך דעהו וגו' בכל פועל אשר תבקש לעשות זכור את הש"י וקוה אליו להצליחך בו ותלה בו בטחונך ותשב אליו לבך, כי אין הפועל בידך, והוסיף המקרא הזה על מה שאמר תחלה בטח אל יי' בכל לבך, כי יש מי שבוטח בשי"ת בכלל ומאמין כי הכל בידי שמים ובוטח בו ולא יבטח באדם ולא בכוחו ושכלו ואך לא ישיב ענין הבטחון אל לבו בפרטים ר"ל בכל מעשה אשר יעשה, על כן אמר בכל דרכיך דעהו, פי' בכל פרטי מעשיך בכל דרך ופעולה זכרהו והשב אל לבך כי אין לך כח ויכולת בפועל ההוא ואיננו בידך רק ביד השם ותלה בו תקותך וצפייתך לחסד הש"י, ובענין הזה אמר דוד ע"ה קויתי יי' קותה נפשי (תלים ק"ל ה') נפשי לד' וזה הענין [נכבד] מאד וע"י ההרגל הזה תקבל הנפש המחאות (?) אל הבטחון. ודע כי יש אנשים שעיניהם אל השם במעשה גדול כמו אם יבקשו לפרוש בים לסחורה או לצאת בשיירה. ובמעשה קטן לא יזכרו את השם מפני שהפועל קל בעיניהם וברור לדעתם כי יעלה בידם או מפני שלא יגיעם הפסד מרובה אם יכשל המעשה ההוא ולא יעלה בידם. על כן אמר בכל דרכיך דעהו, בדבר גדול או קטן כי אחר שכל הפעולות תלויות ביד השם וכל ההצלחות בחסדו חייב אדם לזכרו בכל מעשיו. כי אם יצלח המעשה בידו והוא לא זכר בו את השם ולא נשא עיניו בו אל השם הנה קצר בחוק העבודה. גם יתך אל לבו כי שכר הבטחון וחקיה אל השם להצליח הפועל הגדול יותר מאור מתועלת הפועל עצמו וכן יכול במה שאמר בכל דרכיך דעהו בין מלאכת הרשות בין מלאכת מצוה כאשר אז"ל מחשבה מועלת אפי' לדברי תורה (סנהדרין כ"ו ב'). והוא יישר ארחותיך, וזלתי שכר הבטחון אשר הוא גדול מעל השמים תצליח במעשה ההוא אשר זכרת בו את השם וכי אין הפועל ברשותך: והנה ענין הפירוש הזהה) אשר ביארנו עולה בידי מדבריהם ז"ל שאמרו בפי הרואה (דף ס"ג א') דרש בר קפרא איזו היא פרשה קטנה שכל גופי תורה תלויין בה הוי אומר בכל דרכיך דעהו וגו' ואמר רבא ואפי' לדבר עבירה, תדע דאמרי אינשי גנבא אפום מחתרתא רחמנא קרי. הנה נתבאר לך מזה כי המקרא הזה אמור על ענין הבטחון וכי גופי תורה תלויין בבטחון וכן הענין מוכיח למעלה ולמטה: והנה סדר הפרשה להזהיר על החסד ואמת ואחרי כן אל הבטחון ועל התקוה תמיד בכל דרכיו וכן כתיב חסד ומשפט שמור וקוה אל אלהיך תמיד (הושע י"ב ז'): עוד יש לפרש בכל דרכיך. דעהו שיהיו כל מעשיך לשם שמים ואל תדרוש מן העולם הזה הנאה ותענוג וכבוד ועושר וכל חפץ רק להשיג עבודת השם ית' והוא יישר אורחותיך מלבד השכר הגדול במרה הזאת הנה המעשה יצליח שתעשנו לשם שמים: גם יש לפרש בכל דרכיך דעהו לא תשכח בטרדתך במלאכתך זכרון מחשבת עול שמים ויראתו ורוממתו והוא יישר אורחותיך ובזה תצלח מלאכתך ואז"ל מתוך שחסידים הם תורתן מתקיימת ומלאכתן מתברכת (ברכות ל"ב ב'): גם יש לפרש בכל דרכיך דעהו בתחלת כל מעשה תשיב אל לבך אם יש דרך דרך עון אשר חטא במעשה ההוא ואל תעשנו עד שיתברר לך כי הוא רצוי לפני השי"ת ואז יצלח בידך ויישר אורחותיך. אמנם הפי' הראשון אשר כתבנו מענין הפרשה ועל דרך פ' רז"ל והם כולם כאחד טובים:
<h3>פסוק ז</h3>
אל תהי חכם בעיניך וגו' כאשר יישר השם אורחותיך ותצליח בעושר ונכסים ובכל משלח ידיך אל תאמר בלבבך חכמתי עמדה לי כי הצלחתי במו עצתי ובחכמתי כי נבונותי ומחשבותי יצאו לפועל וכענין שנ' חכם בעיניו איש עשיר (כ"ח י"א) פ' כי העשיר בראתו הצלחותיו מְאַשר שכלו ומועצותיו, ועל כן הזהיר ע"ה שלא יהיה חכם בעיניו בסבת כל הצלחה וקיום כל מחשבה כי הכל בגזרת הש"י אשר יצליח המועצות ויסבב עניני האדם ברצותו דרכי איש וכאשר יגזור על הצלחת האדם. וכן הזהירה התורה על זה שנ' פן תאכל ושבעת ואמרת בלבבך (דברים ח' י"ב), הנה הזהיר לבל ישען על בינתו לפני המעשה ושיקוה ב"ה בכל דרכיו, ואחרי השלמת המעשה והצלחתו לא יאמר בלבבו כי הצליח בחכמתו, ירא את י"י וגו'. ירא את השם וסור מרע ומכל מדה פחותה כי לא ימשול האדם להסיר מנפשו כל מדה רעה זולתי בכח יראת השם והזהיר עתה על זה לפי שהזהיר שלא יהיה חכם בעיניו והיא מן המדות הפחותות וכל מדה פחותה בכלל הרע וכן אז"ל וירא אלהים וסר מרע מנהגו של עולם אדם נותן פרוטה לחנוני עמד איוב ויתרו משלו (בבא בתרא ט"ו ע"ב). הנה כי צרות העין שהיא מן המדות הפחותות בכלל הרע. גם פחיתות הנפש יקרא רע מלשון רע רע יאמר הקונה (כ' י"ד), הרקות והרעות (בראשית מ"א כ') ובלשונם ז"ל רע בדמים. עוד תבין ותשכיל כי קשר לשון הבטחון ירא את ה' כי לא יגיע האדם לשלימות היראה זולתי בשלמות הבטחון כי אחרי שלא יבטח באדם ולא יירא זולתי השי"ת ותקבל נפשו כי הכל בידי שמים ואין לו חלק בעצמו ויקוה תמיד אל השם וישא עיניו בכל עת אליו מאלה יגיע אל שלמות היראה. והנה תדע כי כל המדות הטובות בכלל חסד ואמת וכל המדות הרעות בהפכן, ודרכי האמונה בכלל האמת והבטחון בכלל האמונה כענין שכתי' והאמין בי"י (בראשי ט"ו ו') וכתיב בטח בי"י ועשה טוב (תלים ל"ו ג'), וארז"ל כל מי שיש לו פת בסלו ואומ' מה אוכל מחר הרי הוא מקטני אמנה (סוטה מ"ח ע"ב). והנה רוב הספר הזה ידבר על תקון מדות הנפש ובטרם ידבר עליהם הקדים לדבר בפרשה הזאת על תקון דברי השכל שיאמין בשי"ת ויבטח בו ולא ישען על בינתו ושלא יהיה חכם בעיניו וכן כל הפרשה הזאת על האמונה ועל הבטחון, ועל כן הקדים להזהיר על אלה בפרשה הזאת כי שלמות האמונה ראוי להקדים לכל. והשנית כי היראה קודמת לכל כי ע"י היראה ימשול האדם בנפשו לתקן מדותיה ולהזהר בפעולותיה כאשר כתוב במקרא הזה ירא את י"י וסור מרע, והנה מן הבטחון מגיעין אל היראה כאשר בארנו, וארז"ל על מי שיש בו תורה ואין בו יראה משל לגזבר שמסרו לו מפתחות הפנימיות ומפתחות החיצונות לא מסרו לו (שבת ל"א ע"א), ובא המשל הזה על מי שאין בלבו שרש יראה, אבל שלמות היראה ע"י תורה ותקון המדות יגיעו אליה כאשר יתבאר בספר הזה. והשלישי תקון דרכי השכל ראוי להקדים לתקון המדות כי השכל המתוקן יתקן המדות אבל השכל המעוות מי יתקנהו ועוות השכל מיעוט האמונה והבטחון והיותו החכם בעיניו, על כן אמר שלמה ע"ה ראית איש חכם בעיניו תקוה לכסיל ממנו (כ"ו י"ב) פי' כי הכסיל והוא הרשע ובעל מדות רעות יש תקוה עליו אולי שכלו יתקן מדותיו, אבל האיש אשר שכלו מעוות והוא חכם בעיניו מי יתקן שכלו, והנה המדה ההיא תמנעהו משמוע אל המוכיחו ואל המלמדו אחרי היותו חכם בעיניו. עוד אמר חזית איש אץ בדבריו (כ"ט כ') שהוא נשען על תחלת העיון ומקדים לדבר קודם המתון גם זה מן השכל המעוות על כן אמר תקוה לכסיל ממנו, והנה נמשל הענין הזה למה שנ' רוח איש יכלכל מחלהו וגו' (י"ח י"ד) כי הנפש מנחמת וסועדת הגוף במכאוביו אך כשהנפש נכאה ודואגת הגוף לא ינחם הנפש. ישאנה מלשון ישא בשיחי משכבי (איוב ז' י"ג) ור"ל כי האנחה קשה מחלי הגוף. והנה אנחנו מוסיפין לבאר בענין הפסוק הזה כי מה שאמר אל תהי חכם בעיניך איננו מוסב על ענין הבטחון אך מפני שהוא מזהיר על תקון השכל שלא יהיה חכם בעיניו כי יתכן שלא ישען האדם על בינתו בהצלחת פעולותיו באשר יאמין כי הכל בידי שמים ויבטח על השם אבל יהיה חכם בעיניו יותר מאנוש כערכו, גם יחשוב שהגיע לשלמות בענין החכמה כפי החלק אשר בני אדם ראויים לקבל והפך ממה שאמר החכם כי בער אנכי מאיש (ל' ב') וגו' והמדה הזאת פחותה מאד והיא מתעה נפש האדם בחכמות ומסלפת דרכו ומועצותיו ומעורת עיניו. והשנית כי הגיע לאיש מדרך הגאוה המדה השנואה והנתעבת שני תועבת י"י כל גבה לב (ט"ז ה'). אמרו מחברי המוסר האדם יקרא חכם בעודנו דורש החכמה וכאשר יחשוב שהגיע עד תכליתה יקרא סכל. על כן אמר ירא את י"י וסור מרע כי זאת מדה רעה מאוד. עוד תבין ותשכיל כי קשר בזה יראה ירא את י"י לענין נכבד וכוונה נפלאה. כי מענין המדרגה העליונה ביראת השי' שיירא אדם בכל עת פן יטעה בשבילו ויקצר במחשבת תבונתו בעבודת השי' מדעת גודל חיוב הנברא לעבוד את הבורא ית' ונאמר אשרי אדם מפחד תמיד (כ"ח י"ד). והנה האיש החכם בעיניו לא יגיע אל המדרגה הזאת, והנה גם בהיות האיש גדול בחכמה מכל מתי דורו ראוי שתקטן מאוד חכמתו כי יתכן אליו המשנה בדבר קטן אשר נער קטן ישיגנו כי כח בשר ודם דל וחלש ואין השלמות בלתי לי"י לבדו אף כי ראוי לו שיחשוב מיעוט חכמתו לעומת האיתנים שהיו בימים הראשונים. והענין הזה אשר זכרנוהו מענין היראה אע"פ שקצרנו בביאורו ראוי לך שתאריך בו מחשבותיך: גם אתה צריך לדעת כי אין מגיעין לשלמות היראה זולתי בעשות העולם הזה הבל ותפלה והיות אדם בעיניו עפר ואפר רמה ותולעה בעמדו לפני הש"י ונאמר כי אראה שמיך (תלים ח' ד') וגו'. והנה מענין היראה דעת שפלות האדם והצניעות והבושת מלפני השי' וזכרון רוממותו בכל עת והאיש החכם בעיניו תבאהו לזה היותו מהודר בעיניו ומפואר ברעיוניו הפך מן הכתוב נבזה בעיניו נמאם (תלים טיו די) וכן תבאהו לוה היות העולם הזה עיקר במחשבתו ואהוב והדור לדעתו כי מי שישים העולם הזה כאין וכאפס לא יגדל בעיניו מה שישיג בו רק יקטן בעיניו ולא יגיע אל היראה מי שישים העולם הזה עיקר, וזה ענין ידוע ומבואר מן הכתוב. וכן תביאהו לזה היות חכם בעיניו הגאוה והגבהות ואין מגיעין אל שלמות היראה זולתי מן הטהרה והקדושה וענין הטהרה הנקיון מן המדות הרעות כענין שנ' נקי כפים (תלים כ"ד ד') על כן חבר בכאן ירא את י"י.
<h3>פסוק ח</h3>
רפאות תהי לשרך וגו' בריאות וחוזק לכוחך וכענין שנ' יראת י"י תוסיף ימים (י' כ"ז) ושם יתבאר סוף הדבר.
<h3>פסוק ט</h3>
כבד את י"י מהונך וגו' שב אל ענין הבטחון ואמר כבד את י"י מהונך ובא להזהיר שלא תרע עינו בפזרו ממון למצות ולצדקות ולא ידאג פן יחסר הונו במתנת ידו אבל יבטח בי"י כי בגלל הדבר הזה יברכהו וכל אשר לו ירבה כאשר יתבאר אחרי כן.. וימלאו אסמיך שבע וכן כתיב ובחנוני נא בזאת (מלאכי ג' י') ההון כולל כל מיני ספוק שאוצרים באוצרות מלשון לא אמרו הון (ל' ט"ו). על כן אמר וימלאו אסמיך שובע כנגד כבד את י"י מהונך .. ותירוש יקביך יפרוצו כנגד ומראשית כל תבואתך, ותבואת הכרם (דברים כ"ב ט'). יפרוצו ירבו. כי הברכה בדבר שלא נמדד כאשר ארז"ל. על כן הזהיר הרבוי על תירוש היקבים. והנה זה מדרכי הבטחון שיבטח לבו כי כאשר יחסר ממונו למצוה כן ירבה וכן יפרוץ. ואז"ל קיום הממון ומליחתו החסרון.
<h3>פסוק יא</h3>
<b>מוסר י"י בני אל תמאס וגו'</b> זה דבר מופלא במעלות הבטחון, כי אם יראה בעל הצדקות והמצות שאינו מצליח בעושר או שיבואהו מוסר השם יחזק ויאמץ בבטחון, ואל ימאס מוסר השם וידע כי הוא לטובתו יותר מגמול ההצלחה בעושר ובשלוה כי רצה השם לזכותו ולנקותו מכל אשמה ועון ולהגדיל שכרו בעולם הגמול כי שלות העולם הזה במה נחשבת וימי האדם כצל עובר וסופו כלא היה. אילו חיה אלף שנים, ויפה שעה של קורת רוח בעולם הבא מכל חיי העולם הזה ואין אדם יודע מה טובו והשי"ת יודע בתקנתו ובתועלתו ומה טוב לו אם השלוה אם המוסר .. <b>ואל תקוץ בתוכחתו.</b> אחר שאמר אל תמאס הוסיף ואמר אל תקוץ שלא תקצר נפשך ואל יצר לך בתוכחת אך תקבל אותה באהבה אז כאשר אמרו ז"ל הנעלבים ואינם עולבים עושין מאהבה ושמחים ביסורין עליהם הכתוב אומר ואוהביו כצאת השמש בגבורתו (שבת פ"ח:) וזה מדרי המסר הנפש לעבודת הש״י שהוא מן המעלות הגדולות הבדות הבטחון.
<h3>פסוק יב</h3>
<b>כי את אשר יאהב יי' יוכיח.</b> למען לא ישאר עליו כתם עון אשר ימעט האהבה ולמען הוסיף על הכנעת לבו ופן תמעט השלוה את המורא מעליו ולמען הרבות שכרו ואין טוב בעולם הזה שתערך לזאת. <b>וכאב את בן ירצה,</b> כאב יוכיח את בן ירצה, אם יש לאב בנים הרבה הבן אשר יאהב וירצה מכל בניו אותו יוכיח מכולם וישקוד על מוסרו למען יהיה כולו יפה במדתו ומום אין בו על כן יוכיח השי"י את אשר יאהב מיתר ההמון וכתיב י״י צדיק יבחן וגו' (תהלים י"א ה). גם יש לפרש וכאב את בן ירצה אחר שיוכיח האדם יוסיף לרצותו כאב שיוסיף לרחם על הבן אחר התוכחת ולכפול חמלתו עליו.
<h3>פסוק יט</h3>
<b>יי' בחכמה יסד ארץ וגו'</b> בחכמה ובתבונה ובדעת, בחכמה יבנה בית (כ"ד ג') ונחה רוח י״י רוח חכמה ובינה (ישעיה י"א ב') צריך הדעת להגיע אל היראה בכל מקום, כך סדרן וכן במקום הזה, וצריכין אנו לפרש הטעם ומה ענינם וחלוקים והחכמה תחלה. ואזן חכמה חכם יחשב. נבון ומבין דבר מתוך דבר, ומגיעין מזאת אל הדעה בענין שלא ימצא דבר להבין מתוכן יבין משקול הדעת, וזה צריך לקדושה ויראה ודעת קדושים לב נבון ייטיב דעת ושנינו אם אין בינה אין דעת אם אין דעת אין בינה (פ' אבות ג' כ"א), כונן שמים בתבונה: ב"ה אומרים ארץ נבראת תחלה ואח"כ שמים שנא' ביום עשות י"י אלהים ארץ ושמים, קשי קראי אהדדי אמר ר"ל כשבראן הקב"ה ברא שמים ואח"כ הארץ, כשנטה אותם נטה הארץ ואח"כ שמים לפי שהחכמה תחלה אמ' בחכמה יסד ארץ כי הארץ נטה תחלה (חגיגה י"ב ע"א).
<h3>פסוק כ</h3>
<b>בדעתו תהומות נבקעו,</b> כי זה אחרי בריאת שמים וארץ, ומחדש בכל יום, נבקעים התהומות בדעתו בשפטו העולם ומזכה אותם, מעלה התהום ומשקה הארץ, ושמים יתנו טלם, ואם לא ישמעו בקולו ועצר את השמים, ויש לפרש שהזכיר חכמה על בריאת הארץ ותבונה על בריאת שמים על שם שנכבדים מן הארץ. בדעתו תהומות נבקעו, ששקול יום גשמים כיום בריאת שמים וארץ ומחדש הדבר בכל יום, גדול יום הגשמים כיום שנבראו בו שמים וארץ (תענית ט"ו ע"ב) שנ' הלא ידעת אם לא שמעת (ישעיה מ' כ"ח) וגו' ונאמ' עושה גדולות עד אין חקר (איוב ט' י') הנותן מטר וגו' (שם ה' י') כיום תחית המתים, כיום שנתנה בו תורה (תענית ז' ע"א) שנ' יערוף כמטר לקחי (דברים ל"ב ב') כיום קיבוץ גליות שנאמר כאפיקים בנגב (תענית ח' ע"ב):
<h3>פסוק כא</h3>
<b>בני אל ילוזו מעיניך וגו'</b>
החכמה והתבונה והדעת, אחר שהודעתיך שבכוחם הגדול נבראו שמים וארץ וצריך אתה להתבונן על הענין הזה והלא התחתונים והעליונים לא ישיגו לחלק מרוב רובי רבבות קצבות דרכי חכמתו ית' ואין הנבראים משיגים לברא יתוש אחד בחכמתם, ויש לפרש כי כל מה שישיג אדם מן החכמה דבר גדול אחרי אשר בחכמה יסד ארץ, והנכון לפר' כי בא עתה להזהיר על שמירת התורה ואמר אחרי אשר ידעת כי הש"י בחכמה יסד ארץ הלא לך לדעת כי תורתו צרופה ומזוקקת, והפועלות אשר בחר בהם הם הנבחרות ואשר יעשה אותם האדם וחי בהם ונאמר אמרות י"י אמרות טהורות (תל' י"ב ז') ועל הדרך הזה אמר במקום אחר מי עלה שמים וירד כל אמרת ה' צרופה (ל' ד' וה').. וענין הפסוק הזה כן הוא בני אל ילוזו מעיניך נצור תושיה ומזמה, והתורה נקראת תושיה ונקראת מזמה, ויתכן לפר' כי החוקים נקראו תושיה והמצות המושגות מן השכל יקראו מזמה, תושיה לשון יסוד ואושיא יחיטו (עזרא ד' י"ב) בשקל תופיני והם יסוד כמו יסדת עוז (תלים ח' ג') כי כן יסד המלך (אסתר א' ח') תחלה הזהיר על חסד ואמת ובטחון ויראה כי בתקון תכונת המעשים רצויים נירו לכם ניר ואל תזרעו אל קוצים המולו לי"י (ירמיה ד' ד') ועתה יזהיר על שמירת כל התורה.
<h3>פסוק כב</h3>
<b>ויהיו חיים לנפשך וגו' </b> כאשר תשמור התורה יהיו דבריך נשמעים בהוכיחך אחרים בהיותך נאה מקים ונאה דורש וזה ענין וחן לגרגרותיך ואז"ל התקוששו וקושו קשוט עצמך תחילה ואח"כ קשוט את אחרים (ב"מ ק"ו ע"א). תוחלת אצולה מן הבטחון בשכר העבודה. סלע זו לצדקה בשביל שיחיה בני (פסחים ח' ע"א), עשר בשביל שתתעשר (שבת קי"ט ע"א), תוחלת אצולה מן הבטחון בגבורתו ונפלאותיו אולי יעשה י"י אותנו ככל נפלאותיו, אבל יסוד הבטחון בשכר העבודה בעולם הזמול, וכן אז"ל אין הבטחה לצדיקים בעולם הזה שנא' ויירא יעקב מאד (ב"ר פ' ע"ו) והב"ה שומר הצדיקים שלא ישאר עליהם עון.
<h3>פסוק כג</h3>
אז תלך לבטח דרכך וגו׳ כאשר תשמור כל התורה, אך אם תעבור על דבר אחד יש לך ליראה ולערוץ וכן יורה לשון אז, ורגלך לא תגוף, תנצל מן האויבים ותלך לבטח ותנצל מן הנגיפה ומן הנפילה.
<h3>פסוק כד</h3>
אם תשכב לא תפחד וגו׳ אם תשכב בדרך לא תפחד, ושכבתם ואין מחריד (ויקרא כ"ו ו׳) ולא בהיותך נעור בלבד תהיה בטוח, אף גם בשכבך תשמור התורה עליך ושכבת וערבה שנתך כל כך יהיה לבך בטוח כי לא יבהילוך חלומות וחזיונות ולא כענין שאמר וחחתני בחלומות (איוב ו' י"ד).
<h3>פסוק כה</h3>
אל תירא מפחד פתאם, אע״פ שנגזר על המקום לבא עליו שואת רשעים אתה תנצל ולא תספה בעון העיר אחר שאתה נקי מעון ונוצר תושיה ומזמה ואתה בוטח כשם כאשר יפרש בפסוק שאחריו.
<h3>פסוק כו</h3>
כי י״י יהיה בכסלך וגו׳ כי הצדיקים הנצלים מן העון ובוטחים בש"י יעשה להם נס וינצלו אע"פ שהמקום נספה. ושמר רגלך מלכד ישמרך שלא תלכד בעון העיר מלשון עונותיו ילכדונו את הרשע (ה' כ"ב), יקשת לך וגם נלכדת (ירמיה ג׳ כ"ד). וכענין הזה מצאנו כי עם שמירת התורה והבטחון יגן הש"י כעד החוסה בו מכל צרה שנא׳ אמרת י"י צרופה מגן הוא לכל החוסים בו (תלים י"ח ל"א), והנה דוד ושלמה <small>(משלי ל' ח': כל אמרת אלוה צרופת מגן הוא לחוסים בו)</small> חברו זה הענין יחד להודיע כי עם שמירת אמרת השם והבטחון יגן השם לחוסה בו מכל צרה. עוד יש לפרש מגן הוא לכל החוסים בו ולא יהרהרו אחרי טעם אמריו. והנה כתיב טוב י״י למעוז ביום צרה ויודע חוסי בו (נחום א׳ ו׳) פ׳ יעשה מקום הראוי להם כי לא ילכדו בעת צרה החוסים בו אע״פ שנגזר על המקום ההוא לעשותו כלה, והנה נדבר על ביאור הכטחון כי הוא משורש האמונה כענין שנ' בטח בי״י ועשה טוב שכן ארץ ורעה אמונה (תלים ל"ו ג׳), והאמין בי״י (בראשית ט״ו ו'). ודע כי הבטחון האמונה הברורה והתחזק הלב בישועת השי"ת והסמך עליה באמת כענין שנ׳ והאמין בי"י ונשען עליו. ואולם מצאנו כי הצדיקים יראים ומפחדים מן החטא שנ' ויירא יעקב מאד (בראשי' ל"ב ח') ונא' איך אלך ושמע שאול (ש"א מ"ו ב') וגו' ונאמ' אשרי אדם מפחד תמיד (ביח י"ד) ונאמר במקום אחר חרדת אדם יתן מוקש (כ"ט כ"ה) צריך לבאר עיקר הענין.
דע כי הבטחון הוא שלא יתערב בו שום ספק. ועל דרך משל נבאר כי ענין הבטחון כשכיר הבוטח על המלך ועמל בכל כחו לפניו בשמחה ובטוב לבב מרוב מבטחו על המלך ומדעתו כי יתן משכורתו שלימה.
והנה הבוטח בהש"י גם אם ימצאהו צרות רבות ורעות יתאמץ בעבודת הש"י ויבטח באמת כי שכרו כפול ומכופל וכי הש' יבחר לו הטוב ואם יוכיחהו השם בעולם הזה כי זאת לטוב לו להעביר את עונו ולקרבו אל השם ולהאדיר חלקו בעולם הגמול כי שלות העוה"ז כהבל וכאין הבל נדף וצל עובר וכענין שנא' מי בכם ירא י"י שומע בקול עבדו אשר הלך חשכים ואין נגה לו יבטח בשם י"י וישען שומע בקול עבדו אשר הלך חשכים ואין נגה לו יבטח בשם יי וישען באלוהיו (ישעיה נ' י'). ואני אמרתי לריק יגעתי (שם מ"ט ד'). פי' אני אמרתי על רוב הצרות לריק יגעתי ורבו העונות על הזכיות. אכן אין הדבר כן כי הצרות לטובתי ושכר פעולתי שלם כענין שכרו אתו ופעולתו לפניו (שם מ' י'). והנה מדעתו כי שכרו שמור ואור זרוע לו. הוא מיחל ומקוה גם לפירות מעשיו בעולם הזה והיא תוחלת ותקוה אצולה מן הבטחון<sup>1</sup> וגם התוחלת נקרא בטחון לפי שהיא אצולה ממנו כענין שנ' מי אשר יחובר אל כל חיים יש בטחון (קהלת ט' ד') פי' יש לו תקוה להטיב מעשיו כי יודע הוא ובטוח כי הרשות נתונה ביד החיים לבחור הדרך הטוב על כן יש לו תקוה על זאת בעוד בחיים חיותו. והנה מענין הבטחון אשר זכרנו שיאמין בכל מה שיבטיח השי"ת על ידי נביאיו ובכל הנפלאות והטובות אשר ייעד ביד מלאכיו כי יקום דברו לעולם וימלא הכל כענין שנא' והאמין בי"י ונאמר יבש חציר נבל ציץ ודבר אלהינו יקום לעולם (ישעיה מ' ז').
<small><sup>1</sup> זה נזכר כבר למעלה בפ' פסוק כ"א.</small>
ועוד<sup>2</sup> יחייב ענין הבטחון שידע עם לבבו כי הכל בידי שמים ובידו לשנות הטבעים ולהחליף המזל ואין לשם מעצור להושיע ברב ובמעט וגם כי צרה קרובה ישועתו לבוא קרובה כי כל יוכל ולא יבצר מזמה ונאמר שאו לשמים עיניכם והביטו אל הארץ מתחת וגו' (ישעי' נ"א ו') ויבטח בשי"ת בכל עת צרה וחשכה וידע באמת כי הוא רב להושיע מכל צרה וישועתו כהרף עין ועל כן יקוה לישועתו גם אם החרב מונח על צואר האדם כענין שנ' הן יקטליני לו איחל (איוב י"ג ט"ו).
<small><sup>2</sup> המאמר הזה נמצא כבר בכד הקמח בערך בטחון דף כ"ח בשם ר' יונה.</small>
והיא תוחלת אצולה מן הבטחון שהוזכרנו ונאמר בטחו בו בכל עת (תהלים ס"ב ט') וגו' פי' בכל עת גם בעת שהצרה קרובה ולא ידע אדם דרך להנצל ממנה. וענין הבטחון אשר זכרנו מפי בכתו' שנ' בטחו בי"י עדי עד (ישעי' כי ד') וכו' כי הוא יתברך יוצר העולם הזה ועולם הבא והכל בידו לכן בטחו בו כי כל יוכל ואז"ל ודע לפני מי אתה עומד ועמל ונאמן הוא בעל מלאכתך שישלם לך שכר פעולתך (פ' אבות ס' פ"ב) פ' הזכירו בכאן שני עניני הבטחון אשר זכרנו מפורש בכתוב שנא' בטחו בי"י עדי עד וגו' כי הוא יתב' והתבונן בדבר ונאמר הנה שכרו אתו כרועה עדרו ירעה (ישעיה מ' י"א) ונאמר מי מדד בשעלו מים (שם מ' י"ב). ומענין הבטחון אשר זכרנו שלא יבטח באדם וידע באמת כי אין ביד בשר ודם להטיב לו ולהצילו זולתי אם יגזר השם ית' כענין שנא' ארור הגבר אשר יבטח באדם (ירמיה י"ז ה') ונאמר חדלו לכם מן האדם (ישעיה ב' כ"ב). וכן ידע באמת כי לא ביד בשר ודם להרע לו כענין שנ' באלהים בטחתי לא אירא מה יעשה לי אדם (תהלים נו ה'). י"י לי לא אירא (שם קי"ח ו'). ונאמר י"י אורי וישעי ממי אירא (שם כ"ז א'). אמנם בבא הצרה מדעתו כי הכל ביד השי"ת וכי הצלה ביד המכה פני לבבו מועדות אל השי"ת הנה כעיני עבדים אל יד אדוניהם (שם קכ"ג ב'). ולא ישים לבו לפחד המכה ויוסיף יראה לשם ותקוה ותוחלת אליו ולא יוסיף עוד שארית ישראל ופליטת בית יעקב לשען על מכהו ונשען על י"י קדוש ישראל באמת פ' בטחון גמור בלא ספק כי ההכאה וההצלחה ביד המכה שנאמר פלגי מים לב מלך ביד השם אל כל אשר יחפוץ יטנו (משלי כ"א א'). ונאמר בהניף שבט את מרימיו (ישעיה י' י"ז). אמנם לא ירך לבבו ולא יחת לצרה כי הנה התקוה קשורה עם היראה בהכרח ואל תבהלו מקרבת הצרה והמדע מחשבת ההצלה כי הנה ידע כי השי"ת רב להושיע אחרי שהצרה קרובה ומוכנת כמו לפני הצרה. לו נתכנו עלילות והרבה רוח והצלה לפניו והרבה עמו פדות וא"כ איך יחרד הלב וימס הלא התקוה תחזקהו שנאמר חזקו ויאמץ לבבכם (תהילים ל"א כ"ה) וגו'. וכפי גדלות התקוה ואומץ הלב בתוחלת תגדל מעלת הנפש ונאמר אל ירך לבבכם (דברים כ' ג') וגו' פ' אל תיראו מן העם כענין שנאמר וראית סוס ורכב (שם כ' א') וגו' ונאמר לא תירא מהם (שם ז' י"ח) וגו' אבל את השם ירא ונאמר מוראו לא תיראו ולא תערצו (ישעי ח' י"ב) את י"י צבאות אותו תקדישו (שם) הוא מוראכם והוא מעריצכם ואשר נאמר ויירא יעקב, ירא היה מן החטא והיה מתאמץ ביראת הש"י. ואחרי אשר יבטח ויקוה אל השם אשר יפחד מן העון תחזק התקוה את לבו על כן לא ימס לבבו והוא שנאמר חרדת אדם יתן מוקש (כ"ט כ"ה) ונאמר מי האיש הירא ורך הלבב (דברי' כ' ח') פי הירא עד שהוא רך הלבב כי נכרה יראת העם והוא חרד בראותו רוב מחניהם. ויתכן שהוא מאמין באמת כי הכל ביד השם אבל אם מפני שלא גדל נפשו בענין מדרגת הבטחון רך לבבו ונחת טבעו וגם מהתגבר חולשת טבעו ומורך לבבו. והענין המכוון במה שנ' חרדת אדם יתן מוקש החרדה שיחרד מן האדם היא חטא נפשו ונותן מוקש ומגברת האויב ומקרבת הצרה עליו כי ראוי לאדם שלא יחרד מזרוע בשר ודם ויכין יראת לבו בשם ובוטח בי"י ישוגב מן הצרה בשכר הבטחון אע"פ שהיתה הצרה ראויה לבא עליו והוא שנ' אחריו רבים מבקשים פני מושל ומי"י משפט איש (כ"ט כ"ו). מי את ותיראי מאנוש ימות (ישעי' נ"א י"ב) כי זה משפלות הנפש. ונתבאר שם כי הירא מן האדם שוכח את השי"ת שנ' ותשכח י"י עושך וגו' פי' בראותך את הצרה קרובה ומוכנה ונבצרה מאוד מזמת הצלחה ואיה חמת המציק, היה לך להעלות על לבך כי גם פעמים רבות מצאתך כזאת וזרח אור ישועת השי"ת ונפלאותיו וכלתה שבט עברת המציק ואיה חמתו ואיה איפה פיו. עוד יחייב ענין הבטחון לבטוח באמת על רחמי הש"ית כי רבים רחמיו ועל רוב חסדיו ויאמץ במדת הש"י ויבטח בהם באמת כמו שנ' ואני בחסדך בטחתי (תל' י"ג ו') וגו' ואני כזית רענן בבית אלהים וגו' (שם נ"ב י') פי' כזית רענן אשר הודו עליו קיים כל השנה כן בטחוני בהודו ובכחו בכל עת גם בהיות הצרה קרובה, והתקוה אצולה מן הבטחון הזה כי גם בהיות עונותיו רבים ועצומים יקוה אל רחמי הי"ת כמו שנ' כי לא על צדקותינו וגו' (דניאל ט' י"ח) וגו' שומע תפלה (תל' ס"ה ג') ונאמ' דברי עונות גברו מני (שם ס"ה ד') וגו' ונאמר יחל ישראל אל י"י (שם ק"ל ז') וגו' פי' גם כי העונות רבו למעלה ראש הרבה עמו פדות כמו שנתבאר אחריו והוא יפדה את ישראל. וכן אם גברו עליו צרות ונכנע מפניהם יבטח על רחמי השם כי ירחם עליו מפני צרותיו ומפני הכנעתו ומפני תקותו אל השם שנ' ראה עניי ועמלי (תלי' כ"ה י"ח) ונא' זכור עניי ומרודי לענה וראש (איכה ג' י"ט) פי' איחל רחמיו על הצרות ועל ההכנעה. חסדי י"י כי לא תמנו (שם ג' כ"ב) ויתכן כי מה שאמר למעלה על כן אוחיל לו (שם) מחובר לזה כי אוחיל לחסדיו אשר לא תמנו ורחמיו אשר לא כלו. חדשים לבקרים וגו' (שם ג' כ"ח) חלקי י"י אמרה נפשי (שם כ"ד) פי' אינני בוחר בעולמי זולת עבודתו ואין לי חלק בארץ זולת קיום מצותיו באהבתו וביראתו על כן אוחיל לו. זה הדבר יחזק התקוה ועל כן יוחיל להשם שינחלהו לחלק בענין שנ' כי חלק י"י עמו (דברי' ל"ב ט') על כן כפל תוחלת שנית אחר שנאמר על כן אוחיל גם הוסיף בכאן ואמ' אוחיל לו כי התוחלת הראשונה על ההצלה והישועה והחסדים והתוחלת השנית להפיק רצון מהשם ולהתקרב אליו כענין שנאמר והקרבתיו ונגש אלי (ירמי' ל' כ"א) ונאמר יחשוך נפשי מנישחת (איוב ל"ג י"ח) ונאמר באור פני מלך חיים (י"ג מ"ו) ודע כי התוחלת האצולה מן הבטחון הזה יחזק התוחלת עד כי כאשר תקרב הצרה ויירא מעוונותיו לא יהיה שקול הפחד עם התקוה. אך תחוק התקוה ממנו כי חסדי הש"י יחרים. על כל עון ומרחם על כל הנכנע ומבקש רחמיו ונאמר כי חנון ורחום הוא (יואל ב' י"ג) ונאמר קוה אל י"י חזק ויאמץ לבך (תהלים כ"ו י"ד) פ' תקוה תחזק הלב ובהתחזק את הלב ע"י התקוה תחזק התקוה עוד בלב ותגדל התקוה יותר כי מרוך הלב ימעט התקוה. ודע כי זאת המדרגה גדולה עליונה בבטחון ונזכיר סוד הדבר שנאמר קויתי י"י קותה נפשי (שם ק"ל ה') פ' הנפש המתאוה קבלה הבטחון כמו שנאמר יצר סמוך (ישע' כ"ו ג') והמשכילים יבינו ונאמר אחריו נפשי לי"י וגו' (קל"ו),והיא התקוה בפרטים. המדרגה השנית בענין הבטחון המסר הנפש להש"י ונפש כי תקריב וגו' (ויקרא ב' א'). כענין שנאמר אליך י"י נפשי אשא (תהלים כ"ה א') אלהי בך בטחתי (שם) ונאמר השמיעני בבוקר חסדך (שם קמ"ג ח') ונאמר בידך אפקיר רוחי (שם ל"א ו') וגו'. ומסירת הנפש שהוא בוטח בשי"ת שיבחר לו הדרך הטובה כענין שנאמר הודיעני נא את דרכיך (שמות ל"ג י"ג) הודיעני דרך זו אלך וידע כל מעשה הי"ת לטובה כמו שאז"ל כל דעבדין מן שמיא לטב (ברכות ס' ע"ב) ויקבל עליו כל הבא באהבה וידע כי היא טובתו וכפרת עונותיו וכי זה לתועלתו יותר מאשר הוא מבקש כי הוא אינו יודע הטוב לנפשו ונאמר גם את הטוב נקבל מאת האלהים (איוב ב' יי) ונאמר יסרתי חזקתי זרועותם וגו' (הושע ז' ט"ו) ונאמר בחבלי אדם אמשכם בעבותות אהבה (שם י"א ד') ונאמר ואנכי תרגלתי לאפרים וגו' (שם ג') ואם הון ועושר בביתו כל מה שיהנה ממנו יקבל בכל שעה במתנת חסרו כי יודע כי אין לו כל מאומה בעשרו ולא בכחו כענין שנאמר ומידך נתנו לך (ד"ה א' כ"ט י"ד) ונאמר השלך אל י"י יהבך והוא יכלכלך (תהלים נ"ה כ"ג) ונאמר גול אל י"י דרכך (שם ל"ז ה') ואז"ל עושין מאהבה ושמחים בייסורים עליהם הכתוב אומר ואוהביו כצאת השמש בגבורתו (שבת פ"ח ע"ב) ונאמר גול אל י"י יפלטהו (תהלים כ"ב ט') ונאמר כבד את י"י מהנך (ג' ט'). ונאמר וימלאו אסמיך שבע (שם) ונאמר מוסר י"י אל תמאס וגו' עליך השלכתי מרחם (תהלים כ"ב י"א) ונאמר כי אתה גוחי מבטן וגו' (שם כ"ב י"א):
<h3>פסוק כז</h3>
<b>אל תמנע טוב מבעליו וגו'</b> אחר שהזהיר על שמירת כל התורה כלה בכלל החל להזהיר ולמנוע בני האדם מן המדות הפחותות לטהר פעולותיו ודרכיו ואמ' אל תמנע טוב מבעליו פ' מבעליו מן הצריך אל הטוב ואתה מחוייב במצות הש"י להטיב לו שנ' לא תאמץ את לבבך (דברים ט"ו ז') ונאמ' השמר לך פן יהיה דבר עם לבבך בליעל וגו' (שם שם ט) שכל המעלים עיניו מן הצדקה כעובד ע"ז (כתובות ס"ח) ועל כן פתח ע"ה אזהרותיו בענין הכילות וצרות עין <small>[עיין כל זה בש"ת ג', ס"ז]</small> ואמ' בהיות לאל ידך לעשות, פי' לא תדע במה יתקיים העושר בידך וכאשר אז"ל עשה עד שאתה מוצא ומצוי לך (שבת קנ"א ע"ב), ונאמ' כל אשר תמצא ידך לעשות בכחך עשה (קהלת ט' י') ועוד כיוון באומרו בהיות לאל ידך לעשות כענין שאמ' לפום גמלא שיחנא (כתובות ס"ז) ואמר במקום אחר וחושך מיושר אך למחסור (י"א כ"ד) ופי' כענין שנאמ' מה שקצבו בחוקי תמחוי וקופה לצנועים מערב שבת ואין פוחתין לעני העובר ממקום למקום מככר לפונדיון, לן נותנים לו פרנסת לינה. בודקין למזונות ואין בודקין לכסות ונותני' לעני בן טובים סוס לרכוב עליו ועבד לרוץ לפניו (ב"ב ט' ע"א, כתובות ס"ו) ומצות פדיון שבויים ונישואי יתום ויתומה וענין הנדיב שנותן מתנה מרובה ומנה יפה על המדות הנזכרות שם בפסוקים אשר תחתיו:
<h3>פסוק כח</h3>
<b>אל תאמר לרעך לך ושוב וגו'</b>, אם נדרת לתת מתנה מנדבת לבך תמהר ותשתדל למלאת בידך בהקדמה אשר דברת בפיך. ואמרו מליצי המוסר <small>[במבחר הפנינים שי"ב: האוהב הנאמן מי שהתנדב לך ממונו בעת רצונך ובנפשו בעת צרתך. נדר הנדיב מתנה מהרה.]</small>: מתנת הנדיב מהרה. והנה אמרך לך ושוב יורה על צרות העין על כן יתעצל במתנתו גם יקרהו עון באשר יכלים חבור באמרו אליו לך ושוב. גם יציק לו בתוחלת ממושכה ואחר אשר יש אתך הלא זאת המדה פחותה מאוד ואז"ל <small>[עיין בש"ת ג', ס"ה]</small> כי בכלל האזהבה הזאת שלא יאחר אדם שכר שכיר, בוקר ראשון עובר בלא תלין מכאן ואילך עובר בלך ושוב (ב"ק ק"י ע"ב). ויש לפרש אל תמנע טוב מבעליו מן השכיר והלוה ופירושו א"כ אל תאמר לרעך לך ושוב והוא אזהרה שיהא משאו ומתנו נאה עם כל אדם:
<h3>פסוק כט</h3>
<b>אל תחרוש על רעך רעה וגו'</b>, אם הציק לך חברך אל תחרוש עליו רעה בעודנו יושב לבטח אתך כי זאת מדה פחותה מאד ודרך שקר אך תודיעהו תחילה כי שנאתו על מה שהרע לך וכי לא יבטח לבו עליך, ולא שיהיה מותר לחרוש על חברו רעה ואיננו יושב לבטח אתו, אך הודיע כי העוון כפול בחשבו עליו רעה והוא יושב לבטח אתך וכי זאת מדה פחותה מאוד. ויתכן לפרש כי גם הדבר מותר לחרוש עליו כמו אם בא להשפיל כבודך בין הבריות שלא יתגבר להזיק והוא איש רשע יש עליך להודיעו תחלה חמסך עליך ושלא יבטח עוד עליך:
<h3>פסוק ל</h3>
אל תריב עם אדם חנם וגו', פ' אם לא נמלך רעה הוא פי' חנם כי חנם יקרא אם תריב על דבר שפתים אשר לא הזיק לך בדבר כמו שאמ' במקום אחר גם לכל הדברים אשר ידכרו אל תתן לבך (קהלת ז' כ"א) והנה המריבה מדה פחותה על כן לא תריב עם אדם אם לא נמלך נזק והפסד):
<h2>פרק ד</h2>
<h3>פסוק א</h3>
שמעו בנים מוסר אב, מוסר אביכם, והקשיבו לדעת בינה. על יד המוסר תזכו לבינה:
<h3>פסוק ב</h3>
כי לקח טוב נתתי לכם תורתי תגו'. תורתי, מוסר שסדרתי כי ראוי לנערים ולחכמים שנ' לתת לפתאים ערמה (א' ד'). ישמע חכם ויוסף לקח:
<h3>פסוק ג</h3>
כי בן הייתי לאבי. בן מקבל מוסר הייתי ורך ויחיד לפני אמי כאותה שעה אמר שלמה קבלתי מוסר אבי לרדוף את החכמה:
<h3>פסוק ד</h3>
ויורנו. התורה הזאת והמוסרים האלה יחסך דברי לבך. שלא תשכחם אלא תחשוב בהם תמיד ולא תקצר בדבר וברשעים כתיב לב רשעים כמעט (י' כ') הן שוהין
<h3>פסוק ה</h3>
קנה חכמה קנה בינה. הוי שקוד ללמוד תורה. ודע מה שתשיב לאפיקורוס. ומן החכמה מגיעין ליראה ולהבין צדק ומשפט. והזהר כשתקנה חכמה ובינה שלא תשכח מוסרים אלה ולא תטה מהם בפועל. רצה להזהיר שלא ישכח המוסרים בשביל שום חכמה שילמוד פן ישכח ממרדת עסק החכמה או יניח מהתעסק בתקון מדותיו ומתבודד לשית עצות בנפשו איך יזהר ויקיים כי על כן לא אמר אל תשכחנה ואל תט מאמריה לא המדרש הוא העיקר אלא המעשה עיקר ונדעה נרדפה:
<h3>פסוק ו</h3>
אל תעזבה ותשמרך. אל תעזוב תורתי. אהבה. עשה מאהבה. על כן אמר ותנצרך. כי הנצירה יתירה על השמירה כי שמירת כסף או כלים חמור או שור בשומר שכר לרעות שלא יכחש אבל הנצירה כוללת להשביח הדבר ולקבל התקון שהוא ראוי לקבל. נוצר תאנה יאכל פריה (כ"ז י"ח) אני ה' נוצרה לרגעים (ישעי' כ"ז ג') כי שמרו אמרתך ובריתך ינצורו (דברים ל"ג ט'). כצאת השמש בגבורתו שאינם נלאים בעבודה. שמרה נפשי עדותיך (תלים קיט קס"ז). שמרו פיקודיך ועדותיך:
<h3>פסוק ז</h3>
ראשית חכמה קנה חכמה ובכל קנינך וגו' ליגמר אינש והדר לסביר (שבת ס"ג:) אתא לקמיה דר' ישמעאל גמר גמרא והדר אתא לקמיה דר' עקיבה וסבר סברא (עירובין יג.):
<h3>פסוק ח</h3>
סלסלה ותרוממך. סולו. מסלות בלבבם. מסלות מסעדות. דרחים רבנן דדחיל דמוקיר (שבת כ"ג:). הפך הכבוד אפיקורוס מכאן אמרו המבזה תלמידי חכמים המגלה פנים בתורה שלא כהלכה. המבזה חברו בפני ת"ח נקרא אפיקורוס. וזה יוכיח כי בעון תלמיד חכם אחד יקרא אפיקורוס והטעם מפני קדוש השם שיודע בגלוי כי העבורה עיקר בנבראים ושיתחזקו בני אדם בדבר. מעלה אני עליהם כאלו דרתי ביניהם וכבדוני (קדושין צ:). איקום מקמי שכינה דאתיא. לרבות ת"ח. קרבת הנביאים זו למעלה מזו נמשלת לאספקלריא. כבד עבדיו הקרבים אליו. לא אותך מאסו. מאי אהנו לן רבנן (סנהדרין צ"ט) לית לך תנאי. אי לאו תורה כמה נחמן איכא בשוקא (קדושין ל"ג) לא כשמעון אחי עזריה המטיל מלאי לכיס של תלמידי חכמים (פסחים נ"ג:):
<h3>פסוק ט</h3>
תתן לראשך לוית חן עטרת וגו' שדבריו מקובלים ונשמעים. ודעת לנפשך ינעם (משלי ב' י') שמנעימים דעתך ונפשך, עטרת תפארת חן ומעלה שתי מעלות חן וכבוד, תמגנך, תמסור לך שלא יהא כבודך תלוי באחר. ממלכת כהנים, כל המקבל עול תורה פורקין ממנו עול מלכות ועול דרך ארץ. איזה הוא דרך ישרה שיבור לו האדם כל שהיא תפארת לעושיה ותפארת לו מן האדם:
<h3>פסוק י</h3>
שמע בני וקח אמרי וגו' בדרך חכמה הוריתיך וגו' כבר הדרכתיך בדרך עבודת השם ית' בארבע הקדמות, וביאר לך ענין העבודה תקון המדות האמונה והבטחון והיראה והזהרתיך על כל הכתוב כי אינך רשאי לבטוח בביטול בביטול אחד מדבריה ובאהבת החכמים ויראתם ותיקון מדות הילדות להסיר הגאוה מאין באת מטיפה סרוחה, אנוש רמה ובן אדם תולעה, ויכוננו ברחם אחד. הקרבה צריכה עזר גדול כי יצר הרע דוחף ורודף, והקרבתיו וניגש אלי (ירמיה ל' כ"א) התאוה תמצא לקרבת השם ויהי נכר באיברים כענין שנאמר לב שמח ייטיב גהה (י"ז כ"ב) כי לא יערב לו דבר עד השלים תאותו כמה לך בשרי (תהילים ס"ג ב'):
<h3>פסוק יב</h3>
בלכתך לא יצר צעדיך וגו' מה הלאיתיך (מיכה ו' ג') כי יגעת בי (ישעי' מ"ג כ"ב) לא שהעבודה יגיעה. אילו טרחת לכיוצא בה לדבר הרשות. קאי בשוק כולי יומא ולא לאי. אם כן היגיעה בשביל שאתה עובד, קרוב אתה בפיהם (ירמיה י"ב כ'). לא תכשל, אין עליך לחוש שמא תמצא מכשול בדרך העבודה והיושר כאדם שהוא רץ שהוא ירא שמא יש מכשול בדרך שלוחי מצוה אינן נזקין (פסחים ח:). לא ירעיב ה' נפש צדיק (י' ג') ובהות בוגדים ילכו (י"א י') וימלאו אסמיך שבע ותירוש יקביך יפרוצו (ג' י'):
<h3>פסוק יג</h3>
החזק במוסר אל תרף נצרה כי היא חייך. גם אם ידעת החכמה החזק במוסר לגנות הרע ועל כן סמך אחריו בארח רשעים אל תבא וגו' אל תאשר אל תדרך מן אשורי:
<h3>פסוק כ</h3>
בני לדברי הקשיבה וגו' הפרשה הזאת מדברת על ענין הזהירות) ואז"ל תלמוד מביאה לידי מעשה מעשה מביאה לידי זהירות (ע"ז כ'). על כן סדר שלמה ע"ה פרש' למוד החכמה ואח"כ סדר ג' פרשיות על המעשה, הראשונה על שלימות האמונה והיא שלימות הבטחון ועל יראת השם ית' והשנית על קיום התורה והשלישית לכבד התורה וליראה מתוספי התורה ולהתרחק מחברת רשע כי יגיע ממנה הפסד גדול גם לחכמים ולצדיקים. ועתה ידבר על הזהירות ויסדר בה ד' פרשיות אחת על הזהירות במצוה ואחת על זהירות היראה ואחת על זהירות מנזקי ממון גם בה יתכן להגיע לדרך ישרה ומעלה יתרה כאשר נבאר בע"ה ואחת על היפך הזהירות והיא העצלה כמשפט הספר הזה כ א ש ר ילמד על כל מדה ומדה חמורה ועל כל דרך יראה. ידבר אח"כ בגנות הפך המדה ההיא למען הרחיקך מעל גבולה. והנה ענין הזהירות השמירה מן הפשיעות שלא יפשע אדם במצות וכן נמצא הלשון הזה בדבריהם ז"ל אמרם הנוחן דינר לאישה ואמר לה הזהרי בו של כסף הוא ומשעה בו משלמת דינר של כסף הזיקהו משלמת דינר של זהב ואמרו עוד בענין המאכיל במפה בלא נטילת ידים מאי לאו דזהיר ולא נגע דזריז ומשי ידיה מעיקרא (חולין קז:) ובלשון תורה והזרת אתהם (שמות י"ח כ') ותרגומו) ותסהיד יתהון כתרגום העדותי בכם (דברים ד' כ"ו) והוא מלשון התראה והנה המזהיר הוא המתרה והמוכיח והמזכיר והמוזכר והמותרה והנזכר ע"י הוכחת המוכיח או מעצמו כענין שאמרו חבר אינו צריך התראה (סנהדרין ח:) ואמר אין מזהירין אלא לנזהר) כי רוב טעמים אין תועלת באזהרות רק למי שיש לו מוכיח משכלו. והנה תדע כי עונש מי שאינו זהיר ולא ישמר מן הפשיעות קרוב הוא למזיד אע"פ שהוא שוגג בעת החטא אחרי שפשע ולא נזהר מן החטא עונשו רב וכן אז"ל הוי זהיר בתלמוד שלא תשכח דבר מדבריו ולא תשנה בפתשגן ביאוריו כי שגגת תלמוד עולה זדון) (אבות ד' י"ג). וכן תראה בדיני השומרים כי יתחייב שומר חנם על הפשיעה ולא יתחייב על גניבה ואבדה ושומר שכר יתחייב על גנבה ואבדה ויפטר מן האונס כגון אם השור שנתנו לו לשמור מת או נשבר או נשבה. והשואל חייב באונסין ואשר אינו שומר לא יתחייב על הפשיעה בנכסי חברו ויתחיב על הנזק וכנגד ההפרש הזה תמצא בענין העברות ארבע מדות מזיד ופשיעה ואונס ושוגג ואמר דוד הע"ה גם עבדך נזהר בהם (תהלים י"ט י"ב) שבח עצמו במדות הזהירות כי היא השלמת (שמירת) מצות ואמר בשמרם עקב רב. והענין כי שכר גדול ונמול רב ומופלא בשמירתם. אח"כ אמר שגיאות מי יבין על ענין הזהירות אני משבח נפשי כי אני נשמר מן הפשיעה במצות אכל מי יוכל‏ להשמר מן השגיאות ובקש מן השי"ת לנקותו מן הנסתרות. והנה הוזהרנו מן התורה על דבר הזהירות שלא לפשוע בשמירת המצות שנאמר השמר לך ושמור נפשך מאוד מן תשכח (דברים ד' ט'), הנה כי השוכח אע"פ שהוא שוגג בעת העבירה עבר על אזהרת המקרא הזה באשר פשע ושגג ונאמר ושמרתם ועשיתם אותם (שם ז' י"ב) ומה שאמר השמר לך ושמור נפשך. מאוד מורה על חיוב הרבות השמירה מן הפשיעה במצות: הנה בארנו ענין הזהירות מה הוא וביארנו עונשו ממי שאינו נזהר כי רב הוא יען כי הוא קרוב למזיד וביארנו כי הוזהרנו על הזהירות מהתורה. עתה נבאר בכמה דברים הזהירות תלוי כי הוא תלוי על עשרה דברים הזהירות. בשמנה דברים והזהירות ביראה לשמרה תלוי בשני דברים ואלה הם הזכרון שמור השפתים פלס המעשים והדקדוקים בתם שמור התאוה השמירה מן העצלה הזהירות בקלות כגון הדרך שמור המחשבות שמור הדעת. והנה יתבאר לך. על תכונת עניינם בבאור הפרשה הזאת:
<h3>פסוק כא</h3>
<b>אל יליזו מעיניך שמרם</b> וגו', הזהיר תחלה על הזכרון <sup>1</sup> שלא ישכח אדם המצות והאזהרות.
<small><sup>1</sup> כל זה בר' בחיי ריש פ' עקב.</small>
ודע כי השכחה באה על שני דרכים האחד שכחת העיקר השני שנחת המקרה כגון השוכח עיקר מצוה או אזהרה וסרו מלבו כענין שאז"ל השוכח עיקר מצוה או אוהרה וסרו מלבו בענין שבת ועשה מלאכות הרבה בשבתות אינו חייב אלא אחת. וענין שכחת המקרה הוא שהאדם גורע עיקר המצוה או האזהרת ונתעלמה ממנו לפי השעה ולא שם אותה על לבו ועבר עליה כגון שהיה יודע שחייב להניח תפילין ולקבוע מזוזה ולקרא ק"ש ולהתפלל ולא שם אותם על לבו ולא קיים קיום אחד מהם. וכן היודע כי החדש אסור ועבר על שדה תבואה ולא שם אזהרה על לבו ואכל מן החדש הנה זה פושע כי העלים זכרון האזהרה מעיניו אבל מי שמצא תבואה תלושה מן החדש וחשב כי היא מן הישן לזה יקראו שונג. והפשיעה בשכחת המקרה גדולה מן הפשיעה בשכחת העיקר כי הוא יודע המצוה ואינו שם אותה על לב להקימה ולא יקיים אדם מצוה לעולם אם לא ישים אותה על לבו על כן הזהיר תחלה בפסוק הזה על שכחת המקרה ואמר אל יליזו מעיניך, גם למעלה כאשר הזהיר על קיום המצות אל ילוזו מעיניך (ג' כ"א). והענין שישים תמיד המצות על לבו ויהיו לנגד עיניו בכל עת למען לא יפשע בקיומם: אחרי כן אמר שמרם בתוך לבבך. הזהיר על שכחת העיקר שלא ישכח מצוה מן המצות ויהגה בהם תמיד שלא ישכחם ויתכן כי הוסיף בכאן זהירות במה שאמר אל יליזו מבנין הפעיל <sup>1</sup> ר"ל אל יליזו. אותם העסקים וטרדות מעיניך.
<small><sup>1</sup> עיין בכד הקמח דף א' פרק אמונה ובצפחת שמן סי' ז'.</small>
והנה הוזהרנו מן התורה. להשמר מן הפשיעה בשכחת העיקר שנאמר השמר לך ושמור נפשך (דברים ד' ט') וז"ל אמרו השוכח דבר מתלמודו עובר בג' לאוין <sup>2</sup> וכל מקום שנאמר השמר פן ואל אינו אלא בלא תעשה (שבועות ל"ו א.)
<small><sup>2</sup> זאת היא דעת ר' נחמן בר יצחק (מנחות צ"ט ע"ב).</small>
ונאמר מוצא שפתיך תשמור ועשית (דברים כ"ג כ"ד). הזהיר על הפשיעה בשכחת העיקר מן הנדר וחייב על שכחת זמן קיומו שלא יאחר לשלמו כי מעת שנדר וחייב עצמו בנדר ברצון לבו הוזהר לשום על לב שלא יפשע ולא ישכח כי הנה הוא יודע כי השכחה מצויה בלבות בני אדם לשכוח <sup>3</sup> דבריהם אם לא ישמרו אותם בלבם. ונאמר אל תתן את פיך לחטא את בשרך (קהלת ה' ה') פי אע"פ שאתה שוגג בסוף בבטול הנדר לא תחשוב לך שגגה כי הנה פשעת באשר לא שמת ח\הנרר על לבך לבלתי תשכחנו.
<small><sup>3</sup> על דבר השכחה עיין ביאור ר' יונה על אבות ג' ד"ה ולפני מי אתה עתיד ליתן דין וחשבון וגם בד"ה: הוי זהיר בתלמוד דף כ"ו.</small>
והנה העצה היעוצה להשמר משכחת העיקר ללמוד ולהגות בתורת תמיד ולהתגדל בין החכמים, והתקנה ליזהר משכחת המקרה אם 4) יכתוב תרי"ג מצות ויביט בהם פעם ופעמים בשבוע ויתן לבו אם הוא מקיים כולם ואם יראה כי הוא מקצר בשמירתם ולמען ישוב מדרכו ויתוודה על זה ויוסיף זהירות וכאשר ימצא את נפשו כי אחזה והחזיקה בשמירתם וזהירתם יודה את השי"ת וישמח בלבו וַיקבל שכר על השמחה כי השמחה במצות מעיקרי העבודה. ועל הדרך הזה היה נוהג דור הע"ה שהיה מביט אל המצות תמיד לראות אם הוא נזהר בכולם ולמען ישוב ויחורה אם הוא מקצר בזהירות באחת מהן שנאמר אחלי יכונו דרכי (תהלים קי"ט ה') וגו' ונאמר אז לא אבוש וגו' (שם פסוק ו'), והבן כי הענין אשר אמרנו מבואר בפסוק הזה:
<small><sup>4</sup> עיין בשערי תשובה א', ח'. וכן ראוי לכל בעלי תשובה לכתוב במגלת ספר הדברים אשר נכשלו בהם והמצות אשר קצרו בקיומם ולקרוא בס' זכרונותם בכל יום. גם בס' חובת הלבבות שער הפרישות פ' ה': ואם תוכל לכתבו. עשה.</small>
<h3>פסוק כב</h3>
<b>כי חיים הם למוצאיהם</b> וגו' כי הם חיים למי שיטרח וישתדל בהם עד שימצאם כי אין הדבר מצוי שימצא האדם וישיג דבר זולתי עם השתדלות וטורח <sup>5</sup>
<small><sup>5</sup> עיין שערי תשובה ג', ל"ו מה שכתב רבינו בענין שחיטה</small>
ובכאן רמז על הסרת העצלה ואז"ל אם יאמר לך אדם יגעתי ולא מצאתי אל תאמן לא יגעתי ומצאתי אל תאמן יגעתי ומצאתי תאמן (מגל' ו'). ויתכן כי הסרת העצלה בכל המדות והאזהרות, כי לא יתכן להזהר משכחת העיקר ושכחת המקרה ומשאר המדות עם העצלתים. אולם ברור הענין כי הסרת עצלת הלב וההגיון בכלל המדות האחרות אבל צריך להזהיר על הסרת עצלת הפועל כי היא גורמת בטול. המצוה באשר יאחר קיומה ותכנם טרדה וסבה לבטל קיום המצוה וכן אז"ל חפלת המוספין כל היום א"ר יוחנן ונקרא פושע (ברכות כ"ח עיא) הנה כי איחור המצוה הרבה פשיעה היא כי היא סכה לבטל המצוה. וכן יתבאר עוד כי הסרת העצלה מכלל הזהירות כי אחרי שהשלים ענין הזהירות אמ' לך אל נמלה עצל (ו' ו') מפני שהעצלה הפך הזהירות על כן דבר בגנות העצלה כמנהג הספר הזה כאשר כתבנו למעלה, ונאמר דרך עצל במשוכת הדק (ט"ו י"ט):
<h3>פסוק כג</h3>
מכל משמר נצר לבך וגו' מכל מדה רעה נצור לבך מחשוב באכזריות או דבר כעס או כיליות כדי שתכלה המדה כי ע"י הלב תכלה כל המדות הרעות שתמנע המחשבה מהם ותחשב בגנותם כי רב ותכסוף בהפכם:
<h3>פסוק כד</h3>
הפר ממך עקשות פה וגו' כענין שנ' בפשע שפתים מוקש רשע (י"ב י"ג) מות וחיים ביד לשון (י"ח י"א) עקשות מי שאינו מודה על האמת ולזות מי שאומר לרע טוב:
<h3>פסוק כה</h3>
עיניך לנכח יביטו וגו' רום עינים ורחב לב (כ"א ד') ניר רשעים חטאת, ורם לבבך ושכחת (דברי ה' י"ד), ‏ כל המתיהר נכשל בעברה (ע"ז י"ח) לבא ועינא חרי סרסורי דחטאה נינהו (ירוש' ברכות א). יישירו נגדך שיכירו למעלתך שלא יחמדו ולא ישאלוך אלא מה שראוי לך:
<h3>פסוק כו</h3>
פלם מעגל רגלך וגו' אץ ברגלים חוטא (י"ט בי) פשיעה במדות, ובעל חימה רב פשע (כ"ט כ"ב):
<h2>פרק ה</h2>
<h3>פסוק א</h3>
בני לחכמתי הקשיבה. האוון אין היוק שלה ממנה וכבר הזהיר על חברת הרשע אך יצוה על האוון לשמוע דברי חכמים ולכן אמ' לתבונתי הט אזניך.
<h3>פסוק ב</h3>
לשמר מזימות ודעת שפתיך וגו' שתהא יראת שמים עליהם ולא יפרק העול מעליהם ועל כן אמ' בני לחכמתי הקשיבה אחר שאמר לדברי שפתיך ינצורו (שם ד' ה'). ‏ שחוק וקלות ראש מרגילין לערוה (אבות פ"ג ז') נמצא הזהירות השמירה מן הפשיעות שמירת המחשבות שלא יפרקו עול פן יפשע וילכד כנפת תטופנה. אם ישלח המורא רגע אחרי הסרת העצלה.
<h3>פסוק כד</h3>
לשמרך מאשת רע הזהיר זה בעבור כי היא ראש לעבירות ואמ' בעבודה יבוא אדם לידי עניות עד חסרון ככר לחם ועל זה אמרו ז"ל שלא להרבות דברים עם אשתו נדה שמא יגבר היצר ויבא לידי פשיעה וק"ו באשת חברו שלבו תקפה עליה ביותר שאם בזאת שלמחר תהיה מותרת לו ודומה לו כפת בסלו אמרו כ"ש באשת נכרי שהיצר מתאוה אליה כענין שנאמר מים גנובים ימתקו (ט' י"ז) ונראה לפרש כפשוטו באשתו אמרו שלא להרגילה בדברים [לעולם] כדי שלא יהא מצוי עמה בכל יום שאין לאדם להיות עם אשתו להנאתו אך לקיים המצוה (כדי) להפריש בין האדם ובין הבהמה כמו שאמרו במסכת ברכות (כ"ב) [גבי בעל קרי] שלא יהיו (ת"ח) מצויין אצל נשותיהם כתרנגולים והיא מדת הפרישות המביאה למדרגות העליונות כדאמרינן פרישות מביאה לידי טהרה (ע"ז כ' ע"ב) ומשום הכי תנינן המרבה שיחה עם האשה גורם רעה לעצמו (אבות א') כלומר גורם שהיצר מתגבר עליו שנקרא רע כדאמרינן גדול יצר הרע שאפילו בוראו קראו רע (קדושין ל' ב') שני כי יצר לב האדם רע (בראשית ח' כ"א) וזה גרם הרע לעצמו שנתן לו מקום והזמנה להדבק בגופו ע"י השיחה והפריז על מדותיו יותר משאר בני אדם שפעמים יצר הרע מתגבר עליהם אבל בשלא יעשו הם דבר שגרם ולא הגרמת עצמן תפחת עליהם הרעה. ובטול מדברי תורה. כי מחשבת התורה לא תכון כנגד עיניו בעוד לבו פונה אל האשה ואל השיחה כי הם שתי מחשבות שאין הלב סובלתם כאחת. וסופו יורש גהנום. שסופו בא לידי עבירה אחרת אשר בשרירות לבו הולך ומרבה דברים עכ"פ יעשה חטא וירד שאולה וזהו שאמר שלמה הע"ה ומוצא אני מר ממות את האשה (קהלת ז' כ"ו) ר"ל כי המות יסריהו מחיי עולם קטן אבל האשה תאבד הנפש לעולמי עד. הנה כי היא מר ממות. אשר היא מצודים וחרמים. האדם כיון שמביט באשה נלכד ברשתה אשר היא מצודה ולא יכול להמלט ממנה כי האיש רואה את אשר חשקה לבו ואינו רואה את אשר יהיה לו עליה באחרית הימים כמו שאמר הפייט יונה פותה הולכת במדבר ורואה את הבר ואינה רואה את המכמר. וחרמים לבה. כשהיא חושקת האדם בלבה בודאי יכשל בה אפ׳ אם לא יחשוק אותה ומזלו הרע של זה האיש גרם שתחשוק היא בו. אסורים <sup>1</sup> ידיה. שאם אחזתו בידיה כבר הוא לקוח בבית האסורין ושוב אין לו תקנה. טוב לפני האלהים ימלט ממנה. וחוטא וגו׳ שהצדיק הקב"ה שומרו ואינו מזמן לו דבר שיוכל לכשול בו. אבל החוטא שאינו מתרחק מדרכי הרע ואין לבו שלם מזדמן אליו ענין כזה.
<small><sup>1</sup> במדרש שמואל הביא ג״כ פי׳ ר׳ יונה והנוסחא משונה קצת ושם נמצא:ואם נגע בידיה הרי הוא בבית האסורים ע״כ. ועל איסור נגיעה בידים של אשה נמצא בש״ת ג׳, ס׳, קל״ח.</small>
<h2>פרק י</h2>
<h3>פסוק א</h3>
<b>משלי שלמה בן חכם</b> וגו׳ הזכיר שמחת בן חכם על האב ותוגת הבן הכסיל על האם כי האב מכיר יותר בחכמת הבן ומבחין כל עת בדברי חכמתו ושמחתו רבה משמחת האם, והאם יודעת יותר מן האב את מעשה הבן הכסיל כי עסקי הנאת הזולל והסובא בבית. והכסיל והאויל והרשע כלם תוארים לבעלי מעשה הרעים. והתרגום <sup>2</sup> תוגת אמו על אפרא דאימיה:
<small><sup>2</sup> בתרגום שלנו: וברא סכלא מחמץ לאימיה ועיין ערוך השלם (הוצ׳ קאהוט) ערך אפר ובילקוט: תוגת באותיות א״ת ב״ש אפרא בעיני אמיה.</small>
<h3>פסוק ב</h3>
<b>לא יועילו אוצרות רשע</b> וגו׳ אין תועלת ביתרון ההון המקובץ מן החמס והחטא כי לא יצלח בו <sup>3</sup>, ולא יועיל הון ביום עברה (י״א ד׳) וצדקה תציל ממות. חסרון ההון למצוה ולמעשה הצדקה תועלתו גדולה כי הצדקה תציל ממות:
<small><sup>3</sup> עיין ש"ת אי מ״ז, ד׳ י״א ופירוש ר׳ יונה לקמן י״א ד׳.</small>
<h3>פסוק ג</h3>
<b>לא ירעיב י״י נפש צדיק</b> <sup>4</sup> אין נזק בחסרון ההון לצדקה כי אין הצדיק נעזב ולא יורש בחסרון כי לא ירעיב י"י נפשו. והות רשעים יהדוף. עון ההות שעושין הרשעים אל העשוקים יהדוף אותם, הנה שיש נזק רב ביתרון הונם בחמס. הנה מה טוב החסרון בתועלת בלי נזק מן היתרון בנזק בלי תועלת.
<small><sup>4</sup> ע׳ פ׳ ר׳ יונה על פסוק ד׳ י״ב.</small>
<h3>פסוק ד</h3>
<b>ראש עושה כף רמיה</b> רש באחריתו האיש העושה כף רמיה הנהיג ידו לשרת מחשבות הרמיה ולעשות מזמות העול יקראנו הכת׳ עושה כף רמיה כי הוא עושה כף אל הרמיה וכמו תרוששנו ואם הוא ראש וקצין בעשרו כהיום. על כן נכתב ראש מלא כי במכתב ובמקרא שלם. פי׳ הענין ויד חרוצים והם הזריזים האוכלים יגיע כפיהם ולא מן העושק תעשיר את בעליה:
<h3>פסוק ה</h3>
אגר בקיץ בן משכיל לפי שדבר על החרוצים והם הזריזים למד דעת בענין הזריזות. כי השכל ........
<h3>פסוק כח</h3>
תוחלת צדיקים שמחה - הנה, כתוב בעניין התאוות לעושר ולכבוד תוחלת ממושכה מחלה לב משלי יג יב, אך תוחלת הצדיקים אינה מחלה לב, כי ששון ושמחה יימצא בה, כי תוחלתם לא על כוחם ועוצם ידם, ולא אל בינתם יישענו, כי על רחמי ה' יתברך. וכן כתיב בטח אל ה' בכל לבך... משלי ג ה. ולא ידאגו בהימשך התוחלת, כי אינם דואגים למיעוט העושר, ככתוב טוב מעט ביראת ה' משלי טו טז, אך שמחה ישיגו מן התוחלת על כל פנים, כי הם שמחים בכל עת על אשר השיגו לערוך תוחלתם לאלהים, ולשום תקוותם לחסדו, וכל מה שנמשכת ומתאחרת תוחלתם - הם מתענגים על העבודה אשר יעבדון את האלהים בתוחלת ובביטחון.
גם תוכל לפרש תוחלת... - כי אין ממושכה תוחלתם, כי קרובה ישועתם לבוא. ואם לא יגיע העניין שמייחלים עליו, תהיה צדקת התוחלת סיבה לתועלות ולחסדים רבים ונכבדים מן העניין אשר ביקשה נפשם, ככתוב והבוטח בה' חסד יסובבנו תהלים לב י.
ותקוות רשעים תאבד - בהעדר העניין שמקוים עליו תהיה תקוותם אובדת, כי אין שכר על תקוותם, כי לא על ישועת ה' בטחו.
גם ייתכן לפרש, כי קיללם באבדן תקוותם, כעניין שכתוב אל תתן ה' מאוויי רשע תהלים קמ ט, כי פעמים בהיזכר מידת הצדיק אין ההיפך במידת הרשע נזכר, רק הקללה על מידתו, וכן פי צדיק ינוב חכמה, ולשון תהפוכות תיכרת משלי י לא.
לשון ה"תקוה" יבוא על התעתדות לב האדם בקירוב הדבר, וה"תוחלת" תבוא על הציפיה וההמתנה, כמו שכתוב ויחל עוד שבעת ימים בראשית ח י, ותרא כי נוחלה אבדה תקוותה (להתחזק המלכות בידה) ותיקח אחד מגוריה יחזקאל יט ה. על כן אמר הכתוב "תקוות רשעים תאבד", כי גם בדבר שמתעתדים בליבם על הגעתו, תאבד תקוותם.
<h2>פרק יא</h2>
<h3>פסוק ג</h3>
עתה פתח שלמה ע"ה להורות עניין מידת <b>התום</b> ומידת <b>היושר</b>. והם שני עניינים, וקרובים בדמיון זה לזה, על כן יחברם הכתוב במקומות הרבה, כמו שנאמר: <ul><li>באיוב איש... תם וישר, וירא אלהים וסר מרע איוב א א; ה<b>תום</b> וה<b>יושר</b> דומים בעניינם, וכן <b>סור מרע</b> בסיבת <b>יראת האלהים</b>.</li> <li>וכן תום ויושר יצרוני תהלים כה כא.</li> <li>ונאמר אנשי דמים ישנאו תם וישרים יבקשו נפשו משלי כט י, והמקראות ההם סדורים בעניין ההפכים, שהטבע שונא את הפכו ואוהב את דומהו, וכתוב למעלה לזה איש חכם נשפט את איש אויל, ורגז ושחק ואין נחת משלי כט ט. והעניין, כי אין נחת לזה מזה, ועל זה אמר, שהישרים יבקשו נפש התם לאהבה וחברה, לפי שעניינם דומה.</li></ul>
ועתה אבאר עניין התם ועניין הישר.
דע, כי <b>התום</b> = שלמות ומידות הנפש, כמו שנאמר אתהלך בתם לבבי תהלים קא ב. והנה תראה, כי: <ul><li>הבהמה אשר אין בה מום, תיקרא <b>תמימה</b> - תמים יהיה לרצון כל מום לא יהיה בו ויקרא כב כא, פרה אדומה תמימה במדבר יט ב. כי שלמות הבהמה - בהעדר המום מבשרה, נקראת תמימה.</li> <li>ומום האדם - רוע מידות נפשו, על כן ייקרא מי שאין לו מידה מגונה - תמים, וכן אמרו [רבותינו] ז"ל על עניין צדיק תמים בראשית ו ט: (תלמוד בבלי עבודה זרה ו א): "<b>תמים</b> בדרכיו, <b>צדיק</b> במעשיו." פירוש תמים בדרכיו = במידותיו, וכן אשרי תמימי דרך תהלים קיט א = תמימי מידות והנהגות, וכן בדרכיך יזכרוך ישעיהו סד ד, ורבים כהם.</li></ul>
ועניין תואר <b>הישר</b> - אוהב היושר, ובוחר הצדק והנכונה (ראו לקמן יט ב). ובכלל התואר הזה, שהוא מכיר היושר ונכון לבב באמת, כי לא ייקרא האדם אוהב ובוחר, מבלי שיכיר הנאהב והנבחר. וטבע הישר הנמצא בו, כולל שני אלה: שתכונתו נוטה אל היושר בכל דברי מחקריה, ותאוותו גם כן אל היושר נוטה ונכספה. והשלמות באיש - הכוח החכמה והכח המתאוה לדרך אחת, היא דרך היושר.
אבל לא ייתכן לכוח המתאווה מבלי היות תולדתו גם כן להתאוות לצרכי הגוף ולהנאות ההרגשות, זולתי אם האיש ההוא ייעדר ההרגשות. על כן צריך האיש זה לחזק, בהרגל ובהמשכה, את כוחו המתאווה בתולדתה אל היושר, ולהוסיף יום יום על תאוותה אל היושר, ולסלק נטותה אל שאר התאוות וההנאות. ויהיה סילוק שאר התאוות, במניעת המחשבה והפועל מהן, זולתי כדי צורך קיום הגוף והעמדת תולדת כוח איבריו על מזג תכונתם. וכן יהיה סילוק שאר התאוות, בחוזק התאווה אל החכמה ובהתמדת החשק והמחשבה בדרכי היושר, אז תשבות תאוות ההנאות והרצת את חפציה, ויתגבר חפץ החכמה ולא ישיגו אליו שאר החפצים, כאשר נודע כי כל החפצים לא ישוו בה. ויעזור את האיש הזה טבע היושר אשר בו, בכל מה שירצה להגביר כוח התאווה והחשק אל היושר.
והיושר - כולל כל המידות הטובות, כי המידות הטובות הם המידות הישרות.
ומן ההקדמה הזאת, תעמוד על ביאור הפסוקים האלה, השנויים והמשולשים בעניין התם ועניין היושר. והנה אשוב לבארם: <ul><li>תומת ישרים תנחם - <b>שלמות</b> המידות המגעת אל <b>הישרים</b> מתולדת ישרם - כי ישרם יעזרם בכל אשר יגבירו תאוותם והרגל הנהגתם לקנות המידות הטובות - היא <b>תנחם</b> לשמרם מכל מכשול במעשיהם, כמו שכתוב בהתהלכך תנחה אותך משלי ו כב.</li> <li>פירוש אחר: תומת ישרים תנחם - אינם צריכים לטרוח להנחות תומתם, כעניין שנאמר ומבטן אמי אנחנה איוב לא יח, אבל תומתם תנחה אותם, רצה לומר, כי התמימות נקל לישר בדרך; ונאמר ודעת לנבון נקל משלי יד ו. וכי אהבת היושר והכרתו, תתקן את כל המידות כשהשגיח עליהן, <b>והתמימות</b> המגעת מן <b>היושר</b> <b>תנחה</b> את בעליה.</li> <li>וה<b>סלף</b>, שהוא היפך היושר, הנמצא בתולדת <b>הבוגדים</b> - <b>ישדם</b> ויכלם, כי לא ישיגו דרך מדרכי הנכוחה עד אשר יסירו הסלף מקרבם, וישלחו יד במידה ההיא למשאות אותה משרשיה.</li> <li>...</li> <li>וסלף בוגדים ישדם - הבגידה היפך ליושר, כי היפך ליושר במידות - משלם רעה תחת טובה. ו<b>סלף בוגדים</b> הוא העיקשות וחילוף המידות הטובות המגיע אליהם ממידת הבגידה, כי הם מתחזקים בכל יום בפועל מידת בגידתם, וכוח תאוותם להיפך היושר, ועל ידי כן קונין המידות הרעות; וה<b>סלף</b> ההוא <b>ישדם</b>, שלא ימשלו לשוב אל הנכונה, מעניין שנאמר ואוילים בחסר לב ימותו משלי י כא</li> <li>או לשון קללה, שמקלל אותם לעוצם גנות מידתם, על דרך ולשון תהפוכות תיכרת משלי י לא.</li></ul>
<h3>פסוק כ</h3>
תועבת ה' עקשי לב - הם בעלי המידות הרעות, כי המידות מתייחסות אל הלב...
והודיענו, כי בעלי המידות הרעות נתעבים לפני השם יתברך, וכמו שכתוב תועבת ה' כל גבה לב משלי טז ה.
ורצונו תמימי דרך - הם השלמים במידותם מן התולדת, או שהסבו מידותם להנחותם אחרי השכל, כאשר ביארנו למעלה - הוא רצון השם יתברך...
תמימי דרך - תמימי מידות, וכן רוב לשון 'דרך' הנזכר בספר הזה, כאשר ביארנו.
הערה: ראו רבנו יונה על משלי יז כ, שם פירש ש"עיקש לב הוא האיש שדעתו משובשת ולא יכיר האמת".
<h3>פסוק לא</h3>
הן צדיק בארץ ישולם, אף כי רשע וחוטא - אם תראה רשע וטוב לו בעולם הזה, אל תעבור עליך רוח ספק בעניין הפקודה והשילום באחריתו, כי באמת ישלמו לו כפעלו. כי הנה, <b>הצדיק ישולם</b> בעולם הזה על חטא אחד שיחטא, ואף על פי שהצדיק אהוב לאלהיו, אינו מוותר לו על חטאו - <b>אף כי רשע וחוטא</b>, כל שכן כי ימודו לו אל חיקו ולא יוותרו לו על חטאיו.
ואשר תראה שלוות הרשע, אולי יש בידו זכות אחת, והוא אינו ראוי לתגמול הנעימות בעולם הבא, על כן יאכילוהו זכותו בעולם הזה, על דרך ומשלם לשונאיו אל פניו להאבידו דברים ז י.
<b>אף כי</b> - לשון קל וחומר, וכן ואף כי נלך קעילה שמואל א כג ג.
ואמרו <b>הן צדיק בארץ</b> - כי לא יפקדו חטא הצדיק בעולם הבא, זולתי בעולם הזה ישלמו לו חטאו, למען יינקה לעולם הבא.
ואמרו ז"ל בבראשית רבה: "אם לעוברי רצונו כך, לעושי רצונו על אחת כמה וכמה". והעניין: אם לעוברי רצונו יש שלוה גדולה בעולם הזה על זכות אחת - לעושי רצונו על אחת כמה וכמה שהם מתעתדים לנעימות. ועוד אמרו שם: "אם לעושי רצונו כך, לעוברי רצונו על אחת כמה וכמה", וזה כענין המקרא הזה, כי אם <b>הצדיק</b> נלכד בחטאו בעולם הזה, <b>אף כי</b> הרשע בעולם הבא תהי על עצמותיו עוונותיו.
<h2>פרק יב</h2>
<h3>פסוק כ</h3>
מרמה בלב חורשי רע. אם ייעצך להרע לחברך ולנקום נקמתך מאיתו, ויחזיק נפשו כמקנא לכבודך - אל תאמן בו, כי <b>מרמה בלב יועצי רע</b>. ודע, כי לא מאהבתך ייעצך, כי אם משנאתו את חברך. ולולי כי ישנאהו, לא ייעצך לעשות עמו רעה. גם אם נאמנה איתך אהבתו, לא ייעצך להרע לאיש ולהוסיף לשנאת חברך, כי אם היום תגמול רעה, אין לך אדם שאין לו שעה. ואמרו במוסרים: "אל ימעט בעיניך שונא אחד, ואל ירבו בעיניך אלף אוהבים".
חורשי - לשון עצה, וכן חרש לאמור יהושע ב א.
וליועצי שלום שמחה - אם יועץ עצת שלום בין אדם לחברו, שניהם יאהבוהו, כי ידעו אשר אין זה כי אם אהבה נאמנה. והנוהג במידה הזאת, ירבו אוהביו וישמח בהם, כי שנאת הבריות תוליד דאגה, ואהבתם - שמחה.
<h3>פסוק כג</h3>
אדם ערום כוסה דעת - דיבר במידת העניוות, ואמר, כי החכם, גם צדקותיו ומעשיו הטובים יסתיר, אף על פי שהם תפארת לעושיהם, וכעניין שנאמר והצנע לכת עם אלהיך מיכה ו ח.
ולב כסילים יקרא אולת - הכסיל, גם לאיוולתו לא יסתיר, אף על פי שהוא גנותו, אך יכריז עליה ויודיענה לכל.
ואמר "לב כסילים" ולא אמר "ופי כסילים", להגיד, כי מעת שתעלה האיוולת על ליבו, יכריז מייד ויודיענה.
<h3>פסוק כז</h3>
לא יחרך רמיה צידו - לא ייהנה איש רמיה מן ההון אשר קיבץ בגזל ומרמה, ולא יצלח בו, ולא יגיעהו כבוד ממנו.
והון אדם יקר חרוץ - אם תראה, כי יש הון ועושר לאדם יקר וחשוב בעיני הבריות, תדע כי ההון ההוא חרוץ הוא, כי לא קיבצו בגזל ובמרמה, אך במשפט חרוץ; ואילו עשה עושר ולא במשפט, לא היה יקר וחשוב בעיני הבריות מחמת עושרו.
ויש מפרשים והון אדם יקר - ההון היקר אשר יימצא לאדם - הוא שיהיה האדם חרוץ וזריז ומהיר במלאכתו.
<h2>פרק יג</h2>
<h3>פסוק ב</h3>
מפרי פי איש יאכל טוב - אם הוכיחו (ראו פסוק א) - הנה שכר התוכחת איתו.
ונפש בוגדים חמס - תאוות הבוגדים - חמס. ואיך יוכיחו את בניהם, כי אחרי שתאוות הבוגד חמס וכן תאוות הרָשע רֶשע, לא יקשה בעיניו באחוז בנו במידות הרעות ההנה, ולא יכנו בשבט להסירו מהן.
גם אם יוכיח, ידוע הדבר, כי המוכיח ואין ליבו שלם עם דברי תוכחתו, לא יוכל ליישב הדברים עד שיהיו נשמעים.
<h3>פסוק ט</h3>
אור צדיקים ישמח - נפש הצדיק דומה לאור, לפי שהיא קיימת לעולם כמו האור, ואין קיומה תלוי במקום אחר זולתי בה' יתברך; כאשר אור השמש אין הווייתו וזריחתו תלויים בסיבה אחרת זולתי בה' יתברך.
ונפש הצדיק תשמח לעולם, כי גם בעולם הזה תשמח במצוות, ואם יבואו על הגוף ייסורין, תשמח בייסורין; אף כי תשמח בעולם הבא שמחה שאין לה תכלית.
וכן השמש שמח לעשות לעולם רצון בוראו, כמו שנאמר ישיש כגיבור לרוץ אורח תהלים יט ו. ואמרו רבותינו ז"ל: עושין מאהבה ושמחין בייסורין - עליהם הכתוב אומר "ואוהביו כצאת השמש בגבורתו" גטין לו ב.
ונר רשעים ידעך - דימה נפשם לנר שידעך בסופו, שאורו תלוי בשמן או בשעוה, וככלותם ידעך; וכן נפש הרשע תלויה בקיום הגוף, כי עם הגוף היא שמחה ומצלחת לפעמים בעולם הזה, ובכלות הגוף תכלה שמחתה; גם היא באבדון הולכת.
<h2>פרק יד</h2>
<h3>פסוק ז</h3>
לך מנגד לאיש כסיל ובל ידעת שפתי דעת -
ל' "לאיש" מושכת בעד ל' "ו<b>ל</b>בל ידעת".
לך מנגד - יחסר הכינוי, כמו ולקחת לך דברים ז כה.
והעניין: הרחק מחברת מי שנודע בכסילות, והוא פעולת האיוולת והמידות הרעות.
וכן: הרחק ממי שלא ידעת אותו בשפתי דעת, כי חברתו - סכנה, על כן אתה צריך לחוש בספקו, שלא תתחבר אליו, עד שתחקור עליו אם הוא נזהר בדבריו, שלא לגלות סוד ושלא לחרף ולבזות מכעס או מגאוה וגודל לבב.
ציווה להרחיק מן הספק מחברת מי שלא נודע בשפתי דעת, וממי שנודע שהוא כסיל.
<h3>פסוק ח</h3>
חכמת ערום הבין דרכו, ואיוולת כסילים מרמה - מכל חכמות המשיגות לאדם, יבחר לו מהם הערום חכמת כשרון המעשים ותיקון המידות, והכסיל יבחר לו מכל החכמות הערמה ומרמה ותואנה. ואלו אינם מגיעים בלתי מחשבה, כמו שמצינו: <ul><li>העמיקו סרה ישעיהו לא ו,</li> <li>העמיקו שיחתו הושע ט ט,</li> <li>הבה נתחכמה לו שמות א י,</li> <li>חכמים המה להרע ירמיהו ד כב,</li> <li>על עמך יערימו סוד תהלים פג ד.</li></ul>
<h3>פסוק יד</h3>
מדרכיו ישבע סוג לב ומעליו... - <ol><li>סוג לב הוא העיקש והנשען לעולם על מחשבתו,</li> <li>ולא יקשיב לדברי זולתו,</li> <li>להתבונן האם טובים הם מדבריו,</li> <li>ולשקלם ולהניח דבריו,</li> <li>בהתבוננו מדברי זולתו טעם סותר דבריו.</li> <li>ובעל המידה הזאת הוא שבע לעולם ממעשיו,</li> <li>ונוחה רוחו במנהגיו וענייניו,</li> <li>כי איננו רואה חיסרון בשכלו וגירעון בדעתו,</li> <li>כי הלא הוא שלם בעיניו,</li> <li>אחרי שאיננו צריך להיעזר בשכל אחר ובעצת זולתו,</li> <li>ולא תימצא סתירה לדבריו [אלא] רק ממחקרי בינתו.</li></ol>
ועוד תדע, כי בעל המידה הזאת איננו בעל מחקר לעולם, כי ברוב הפעמים יישען על העולה על רוחו ראשונה, ולא יחקור אם יש להשיב מחשבתו אחור. כי בעל המחקר, כמו שיעמול וישתדל להשקיף במחשבתו על צדי העיון ולהכיר האמת, גם כן נכסוף נכסף להיעזר בעיון זולתו ולהכיר הנכונה מבין העיון.
ומעליו איש טוב - ה-מ מ"מעליו" תורה על ההרחקה והפירוד, והטעם - מעליו ירחק וייפרד איש טוב, כי העיקשות - מרוע לב, ואשר לא יתעקש, והוא נוח להקשיב ולשמוע לדברי הבריות, ההוא ייקרא "איש טוב", והוא מרחיק דרכו מחברת סוג לב. כי אם לא ישמע למועצותיו ולא יקשיב לדבריו - והוא שומע לעצת יתר הנבראים(?) ומקבל דעתם - ישנאהו על כך סוג הלב; ואיש טוב יתרחק לעולם משנאת בני אדם, על כן יתרחק מחברת סוג הלב.
<h3>פסוק טו</h3>
פתי יאמין לכל דבר - הנה, קרא איש טוב משלי יד יד למי שישמע לעצה, וחושש לדברי הבריות לכל דבר שיש בו עצה.
והודיענו, כי יתנהג בדעת במנהג שמועתו לעצה, וירחק מעל עקשי לב, ויכיר את הישרים, ולעצתם ישמע, ובשכלם ייעזר.
ועתה בא להודיע, כי מידת השמיעה לעצה גם היא תרחק מידת הפתאים, כי הם מאמינים לכל דבר, לא יבחנו בין סוג לב וישר, ולא יבדילו בין עצה נבערה לנכונה, ולא כדרך שהזכיר באיש הטוב, שירחק מסוג הלב.
וערום יבין לאשורו - הערום, והוא בעל שכל ומחקר, לא יתעוהו סוגי הלב, וישמע את כל היועצים המדברים, וכאשר יגיע למעשה - ישקול הדברים, ויבחר הדרך הישרה ללכת בה.
<h3>פסוק טז</h3>
חכם ירא וסר מרע... - החכם, אף על פי שהוא סר מרע בכל יכולתו וחפצו, הוא ירא פן יתעה במעשה ויקצר בחובתו.
וסוף הפסוק יורה עליו כי זה פירושו: וכסיל מתעבר ובוטח - הכסיל, אף על פי שאיננו סר מרע, רק מתקרב אל הרע, הוא בוטח שלא יקרנו עוון, וכי דרכו זכה. ופרט על עוונות הכסיל המריבה והעבירה, כי מהם יגיעו השנאה והנזק מן הבריות. ובכל זאת לא יירא ולא ייחת, ובוטח כי לא ייכשל.
<h3>פסוק יט</h3>
שחו רעים לפני טובים - הנה, הודיע (בפסוק הקודם) כי הערומים מתפארים בדעת, לא יחושו לאשר אין הפתאים מכירים בצבי תפארתם;
ועתה יודיענו, כי אף על פי שהרשעים נכבדים בעולם לפעמים ודרכם צלחה, כמה הם שפלים ושחים בעיני הטובים, ורוב תקפם וכבודם - לא הדר להם לפני הטובים.
(לפני טובים - עניינו בעיני טובים, וכן וכשר הדבר <b>לפני</b> המלך אסתר ח ה).
ורשעים על שערי צדיק - ושחו הרשעים במעמד הצדיקים ובחברתם
(וכן: משיבי מלחמה <b>שערה</b> ישעיהו כח ו, <b>בשער</b> לא יפתח פיהו משלי כד ז - במקום ועד החכמים).
<h3>פסוק כד</h3>
עטרת חכמים עושרם, ואיוולת כסילים, שהיא עושרם, היא איוולת הכסילים.
("איוולת כסילים איוולת" - הישנות הלשון לחיזוק הדבר, וכן קשר קשר מלכים ב יא יד.)
והעניין, כי העושר - עטרת חכמים, מפני שדבריהם נשמעים, כמו שכתוב וחכמת המסכן בזויה ודבריו אינם נשמעים קהלת ט טז. והחכמים, בעת הצליחם בעושר וכבוד, תעוז ידם, לאהוב הצדיקים, ולעורר יראת ה' יתברך ועבודתו בעולם, ולהשפיל הרשעים החנפים, ולהרים ראש האמת.
אכן, העושר לכסילים היא עיקר איוולתם מכמה פנים, כי אז ירום לבבם, וגם העם ייכשלו ויכבדום, וישובו רבים לכסלם בראותם ידי הכסילות גוברת, והם ירימו קרן לרשעים; גם תתם לאל ידם למלאות חפצם בעבירות ובחטאים.
גם יש לבאר עוד לשון המקרא על העניין הזה: איוולת כסילים - אז היא איוולת גמורה.
וייתכן לפרש, כי סוף המקרא, להשלים טעם לתחילתו, והראיה, כי לא אמר "ואיוולת כסילים" ב-ו, ובא להראות שהדבר כן, שעטרת חכמים עושרם - כי אז הכסילים ורשעתם תיחשב איוולת גמורה נגד בני אדם, כי בשבת החכמים בשפל, לא תיוודע האיוולת בארץ, כי יבחרו רבים בדרך הרשע, ותהי להם לחכמה.
<h3>פסוק כו</h3>
ביראת ה' מבטח עוז ולבניו... ק: יראתו - בטח, ופחדו - השקט, גם לבני הירא - יראתו למחסה.
והביטחון יתר על המחסה, שנאמר טוב <b>לחסות</b> בה' <b>מבטוח</b> באדם תהלים קיח ח ק; וביאור העניין הזה - בשערים.
<h2>פרק טו</h2>
<h3>פסוק ח</h3>
זבח רשעים תועבת ה' ותפילת ישרים רצונו - אף כי זבח ישרים.
ועל דרך זה - וקרוב לשמוע מתת הכסילים זבח קהלת ד יז, פירוש, קרוב לשמוע לצדיקים השומרים רגלם כאשר ילכו אל בית האלהים.
וגם זה הלשון משער הלשון.
<h3>פסוק יג</h3>
לב שמח ייטיב פנים... - נתכוון שלמה עליו השלום, שנלמוד מזה, שלא יעלה על הדעת שאין תועלת והפסד על מחשבות הלב, כי אם בדברים ובפועל; ונתן מופת, כי יש ללב פועל בגוף - כי עיקר הנאת הגוף וצערו תלויים בלב, כי משמחת הלב יגיע עיקר תענוג הגוף (כי לב שמח ייטיב גהה משלי יז כב), ובעצבת ליבו ויגונו יגיע שבר רוח, ולא תימצא הנאה לגוף עם שבר רוח (וכמו שנאמר ורוח נכאה מי יישאנה משלי יח יד).
עתה, ראה עונש הלב השמח בחטא ובאיוולת, (גם) כי עיקר הנאת הגוף ישים בחטא! שעיקר הנאתו תגיע מן השמחה, וגם ניכרת בו, כי לב שמח ייטיב פנים.
גם, לעומת זה תשקול שכר לב השמח במצוות והמצטער על החטא.
והרשעים ישמחו בחטא וברשע, שנאמר איוולת - שמחה לחסר לב משלי טו כא;
והצדיקים - שמחתם בעבודת ה' יתברך, שנאמר שש אנוכי על אמרתך כמוצא שלל רב תהלים קיט קסב, ונאמר שמחו בה' וגילו צדיקים תהלים לב יא.
והעניין הזה שכתבנו נכבד מאד, על כן סמך למקרא הזה לב נבון יבקש דעת משלי טו יד, כי שמחתו בחכמה, כי השמחה שורש כל התענוגים, שגם בגוף ניכרת, וכאשר ביארנו.
גם, אמרו: החכם - תורתו יצהיל פנים, שנאמר חכמת אדם תאיר פניו קהלת ח א.
ואפשר, על דרך רחוקה, שבא ללמד, כי תרגיש כאשר לא יאהב לץ התוכחת, באשר לא ייטיב ליבו את פניו בשמעו את דברי התוכחת.
<h3>פסוק טו</h3>
כל ימי עני רעים וטוב לב משתה תמיד - ביאר, שאין טוב לב בכלל מה שאמר "כל ימי עני רעים", כי טוב לב, אף על פי שהוא עני, הנה טוב לבבו כמשתה תמיד.
והפסוק הזה עם האמור למעלה לו לב שמח ייטיב פנים משלי טו יג הקדמה אל העניין הבא אחרי זה: טוב מעט ביראת ה' משלי טו טז.
<h3>פסוק כו</h3>
תועבת ה' מחשבות רע וטהורים אמרי נועם - ולטהורים - והם טהורי הלב, כעניין ובר לבב תהלים כד ד, להם לבדם אמרי נועם, כי אין דברי התוכחת מתקבלין לבד מ[אדם]אשר ליבו כפיהו, שנאמר התקוששו וקושו צפניה ב א, ונאמר שובו והשיבו יחזקאל יד ו.
ו"טהורים" בחסרון למ"ד, וכן איש תוכחות מקשה עורף, פתע יישבר ואין מרפא משלי כט א.
<h3>פסוק ל</h3>
מאור עיניים ישמח לב - האור ירחיב לב האדם, וכן אמרו ז"ל: ההלכות יבקשו אור וצלילות מגילה כח ב.
שמועה טובה תדשן עצם - יתרון יש לשמועה טובה, כי מלבד שתשמח הלב השומע, תדשן עצמותיו.
הנה, כי רבה תועלת המגעת מן האוזן מאשר תגיע מן העין. ופירט שלמה ע"ה באחת מן התועלות, כי רבות הנה.
ואמרו ז"ל: חירשו - נותן לו דמי כולו בבא קמא פה ב.
ואחרי שהתבאר, שהאוזן איבר נכבד מאד, גם מן העין שהוא איבר נכבד, מה מאד שתגדל החובה לעבוד בו את הבורא יתברך, ורע ומר להשביתו ממעשיו. על כן סמך אחריו -
<h3>פסוק לא</h3>
אוזן שומעת תוכחת חיים - ובא המקרא העליון הקדמה לזה, כאשר בא לב שמח ייטיב פנים משלי טו יג הקדמה לאשר אחריו - לב נבון יבקש דעת משלי טו יד.
בקרב חכמים תלין - כאשר נאות וראוי, למשכילים בחכמה לשאול ולהשיב, לשבת בקרב חכמים - כן ראוי לשבת בתוכם, מי שיש לו אוזן שומעת תוכחת חיים, כי החכמים חפצים ושמחים בחברתו, כי גם אם לא ירחב לבו להשיג אל החכמה, נבחר ונכבד בעיניהם, אחרי שהשכיל בדברי תוכחותיו וחפץ לשמעם, כי יגיע בכאן למעלה נכבדת, כמו שכתב אחרי זה.
<h2>פרק טז</h2>
<h3>פסוק ג</h3>
גל אל ה' מעשיך... - בכל מחשבה שתחשוב על מעשיך ותיקון ענייניך, שים ליבך שאין בידך זולתי המחשבה, ולא תוכל להגיעה לפועל, וגול את הפועל לה', כעניין השלך על ה' יהבך תהלים נה כג, ובכן ייכונו מחשבותיך, שיגיעו אל הפועל, וגם תצלח לחשוב הנכון להגיע אל הפועל.
<h3>פסוק ד</h3>
כל פעל ה' <b>לַ</b>מּענהו - בא בפתח במקום שווא, וכן וזבח וצלמונע <b>בַּ</b>קרקר שופטים ח י.
והעניין - שברא את האדם לעבדו, את הכל ברא לכבודו, וכמו שנאמר כל הנברא בשמי ולכבודי בראתיו ישעיהו מג ז.
וגם רשע ליום רעה - גם הרשע, שאינו עובד את השם יתברך, ומבקש להשבית הכוונה בבריאתו - הלא נכון הוא ליום רעה, נמצא שגם בבריאתו ייגלה כבוד ה', כמו שנאמר ושבתם וראיתם בין צדיק לרשע מלאכי ג יח, ואמרו ז"ל (מכילתא שמות יד ד): "כשהקב"ה עושה דין ברשעים, מתעלה ומתקדש שמו, שנאמר והתגדלתי והתקדשתי... יחזקאל לח כג". ונאמר: הנה, עבדיי יאכלו ואתם תרעבו ישעיהו סה יג.
<h2>פרק יח</h2>
<h3>פסוק כג</h3>
תחנונים ידבר רש - הריש והעוני גנאי לאדם, כי יביאנו לדבר תחנונים ולהשפיל נפשו לבריות ולהחניף להם, ויראת הבריות והחנופה - פחיתות הנפש, והצריך לבריות - גנאי.
ועשיר יענה עזות - גם מן העושר יגיע האדם למידה פחותה, כי יוסיף עזות בנפשו, ולא ייבוש מדבר קשות, גם יתעקש בדבריו ויבוז לדברי החולקים על דבריו, כאשר כתיב חכם בעיניו איש עשיר משלי כח יא. גם כי יכיר האמת - לא ייכנע אליו להודות עליו, ויקשה רוחו להעמיד דבריו.
הנה, כי השפלות ודברי תחנונים המגיע מן העוני מגונה, וכן גאוה וענות עזות המגיע מן העושר הוא מגונה. וזה על דרך מה שכתוב ראש ועושר אל תתן לי... משלי ל ח, כי העוני והעושר מביאין לידי חטא.
<h4>מקורות</h4>
מבוסס על מהדורת הרב יעקב גלוסקינוס, ללא ניקוד ובכתיב מלא.
<h2>פרק יט</h2>
<h3>פסוק ב</h3>
לפי שדיבר (בפסוק הקודם) על מעלת התמימות, ואמר טוב רש הולך בתומו, לימד דעת בעניין התמימות ואמר, כי אף על פי שיהיה האיש תמים במידותיו, ותיקן את כוח המתאווה מכל טבע מעוות, צריך הוא ללמוד דעת וחכמה להסיר מכשול ממעשיו. גם, כי אין חשיבות לנפש <b>בלא דעת</b>, על כן אמר <b>נפש לא טוב</b>.
ואמרו [רבותינו] ז"ל, כי מי שלא למד חכמה ותורה - לא יצליח בידו קיום המצוות על אופניהם ועל תכונתם, והוא דומה לעבד אשר ציווה לו המלך לחפות לו חלוק והוא לא חיפת חלוק מימיו, וכעס המלך על פעולתו כי לא ישרה בעיניו (תוספתא ברכות ו כג)..
וכבר הקדמנו לך (לעיל יא ג) בעניין התום והיושר, כי ייקרא <b>תמים</b> השלם במידות, כי אין בנפשו מום ומידה מגונה, ואף על פי שלא למד חכמה; אך לא ייקרא <b>ישר</b> זולתי חכם לב המכיר את היושר.
<b>ואץ ברגליים חוטא</b> - לא איש אשר לא למד חכמה לבדו יחטא במעשיו, אבל גם האיש היודע דעת, הוא אץ ברגליים - חוטא. ועניין <b>אץ ברגליים</b>, שימהר לעשות העולה על רוחו בלא מחשבה ועיון. והנה, לב האדם קצר והמשוגה מצויה בו, על כן צריך האדם להקדים לפעולותיו מחשבה, ולהתבונן בינה בכל דבר במיתון בטרם המעשה (ע' לעיל טז כ).
וייתכן לפרש <b>גם בלא דעת נפש לא טוב</b> - <b>לא טוב שלא יידע</b> האדם ערך <b>נפשו</b> והשגתו בעבודת השם יתברך, אך צריך לחפש דרכיו ולחקור תמיד. ואף על פי שהוא תמים במידותיו, יפשפש במעשיו בכל עת, אולי כוונתו רצויה ומעשיו אינם רצויין. על כן יחקור ויידע ערך נפשו בחכמה והשגתה וזריזותה בעבודה, וייזהר באשר התעלם, ויתקן את אשר עיוות, וישתדל להשיג באשר קיצר.
ואמר איוב: תם אני, לא אדע נפשי, אמאס חיי איוב ט כא, ביאור העניין - שלם אני במידותיי, ומשלתי בתאוותי, ותיקנתי כוחי המתאווה, וידעתי כי לא אחטא מתכוון ולא אטה מדרך שכלי ללכת אחרי תאוותי, אבל אינני מכיר ערך נפשי והשגתה, כי אולי מקוצר שכלי ולפי מיעוט השגתי במעשיי וזריזותי בעבודה, רבו פשעיי; על כן באה אליי הצרה הזאת, כי ידעתי משפטי השם יתברך אמת, צדקו יחדיו. <b>על כן אמאס חיי</b> - על היותי תמים במידותיי ועל כוונתי לטובה, ולא אדע פשעיי, ולא אבין לעוונותיי לשוב מהם ללכת במסילת ישרים.
<h4>מקורות</h4>
הנוסח הוא ע"פ מהדורת הרב יעקב גלוסקינוס, בכתיב מלא וללא הניקוד.
<h2>פרק כ</h2>
<h3>פסוק ג</h3>
כבוד לאיש שבת מריב - כאשר שני אנשים ניצים, המקדים מהם להחריש ולהימנע מן הריב הוא הנכבד. ואמרו ז"ל, כי בארץ ישראל, בראותם שני אנשים נצים, ומקדים אחד מהם להחריש, ויושב מן הריב, היו אומרים עליו כי הוא המיוחס (קידושין עא ב).
וכל אויל יתגלע - כל אויל יתגלה ויכירו מידותיו בעת ריבו, וכן אמרו ז"ל בשלושה דברים אדם ניכר: בכוסו בכיסו ובכעסו עירובין סה ב.
וגם זה נסמך לעניין לץ היין הומה שכר משלי כ א, כעניין שכתוב למי מדינים? למי שיח?... למאחרים על היין... משלי כג כט.
<h3>פסוק יח</h3>
מחשבות בעצה תכון - נכון הדבר <b>שיחשוב</b> האדם במעשהו לפני הפועל, <b>ושיוועץ</b> במחשבתו עם אחרים - ואז <b>תכון</b> מחשבתו ותכשר ותצלח לפועל.
אמנם, לא יסמוך על העניין בלא הקדמת מחשבות ליבו, כאשר אמרו ז"ל שיתין מלכין יהון לך, ומלכא דנפשך לא תשבק א"ב דבן סירא, כי האדם יטרח לחשוב במחשבה במעשיו יותר מאשר יטרחו אחרים לחקור עליהם.
אמנם, יבחן מחשבתו בעצת אחרים, כי השגת שכל האדם קצרה, ואולי ישגה ונעלם ממנו דבר, ומה ששגה יבינו לו, ויחכם עוד לחשוב בעניין ההוא.
גם, פעמים רבות חפצו במעשים יעצם עיני שכלו - ויודיעוהו בהיוועצם עמהם.
ובתחבולות עשה מלחמה - המלחמה צריכה מחשבה ועצה ותחבולות לראות הנולד, ולחשוב: אם יערימו סוד האויבים על דרך כזאת וכזאת, נתחכם להם על דרך זאת, ונקדים עניינים וצדדין, ונכין לנו הדרך מעתה, שתהיה היכולת בידינו בעת ההיא להתחכם להם בדרך זאת.
על כן, לא תעשה מלחמה בלתי בהיות אתך נבונים יודעי תחבולות.
<h2>פרק כא</h2>
<h3>פסוק ג</h3>
 עשה צדקה ומשפט נבחר לה' מזבח - נסמך המקרא הזה לעניין העליון, כי כאשר יכין האדם ליבו לפעולות האלה, והם צדקה ומשפט - ירצה השם את האיש ההוא ויעזרנו להכין ליבו.
ומידת הצדק - אהבת הטוב, ומידת משפט - אהבת האמת, ובאלה יתרצה האדם אל השם יתברך.
וכן כתוב במה אקדם... הגיד לך אדם מה טוב ומה ה' דורש ממך - כי אם עשות משפט ואהבת חסד ... מיכה ו ו
<h3>פסוק י</h3>
נפש רשע איוותה רע - הנה: <ul><li>דיבר על עניין מידת רוב בני אדם - כי הוא הפכפך וזר (פסוק ח);</li> <li>ודיבר על אשת מדיינים - כי כבדה מאד (פסוק ט);</li></ul> ועתה בא לדבר על מידת הרשע, כי ייתן מחשבתו לכסוף ולהתאוות רע.
כי אמנם יתר בני אדם, הבינוניים, גם כי ירעו לבבם ולא ידאגו לצרת חבריהם, אך לא יתנו מחשבתם ולא ישלחו רעיון לבם להתאוות לרע; אבל זה הרשע, לא יוחן בעיניו רעהו - אף על פי שייראה כאוהב את חברו - לא ירחם עליו לעולם, ולא יחון אותו בבוא אליו רעה. ואף על פי שייתכן שהוא מבקש טובתו להנאת עצמו, מפני שנעזר בחברתו ויסכון בה וימצא בה תועלת, אבל מצד החנינה - לא יחון עליו ביום אידו.
<h3>פסוק יב</h3>
משכיל צדיק לבית רשע - רבים יחשבו, כי הצדיק לא יבין מידות הרשע ותואנותיו וטבעיו, מפני שהם בהפך מטבע הצדיק. ולא כן הדבר, אבל <b>משכיל צדיק לבית רשע</b>, ומתבונן בדרכי תרמיתו ומזימת ליבו וסוף כוונתו. ואמרו רבותינו ז"ל: שמא יאמרו הרמאין 'אין תלמידי חכמים בקיאין במעשה ידינו' בבא בתרא פט ב.
מסלף רשעים לרע - רוצה לומר, מפני שהצדיק משכיל לסוף כוונת הרשעים ומכיר את טבעם, <b>מסלף</b> ומטה אותם ומכריעם ודן אותם לכף חובה במעשיהם ודבריהם; כי אין לדון את האדם לכף זכות [אלא] רק בהיות רוב מעשיו ושורש כוונותיו על דרך הטוב.
...... הגאוה משרש הכעם כי תשליך עבותי הסכל מן האדם כענין שכתוב גאותו וגאונו ועברתו (ישעי׳ ט״ז ו׳) הנה כי הלץ כולל הזדון והגאוה והן כוללות שש מדות. ואחרי כן הזכיר העצלה והיא השביעית והפסיק במקרא זבח רשעים תועבה (כ"א כ"ז) מפני שהוא מדבר במדות הרשעים על כן דבר בגנותם והשנית מפני שהזכיר וצדיק יתן כי מעשה הצדיק רצויים וזבח רשעים תועבה. אח״כ הזכיר מדת העוות ואמר העו איש רשע בפניו והיא השמינית והקדים אליה ענין עד כזבים כי הכזב יביא האדם אל העזות מפני שהוא צריך אליו פן יכירו ענין הכזב בפניו כאשר ביארנו ועל מדת החרטה שיתחרט האדם מן המדות הנמצאות בתולדת רב בני אדם הלא טובה היא:
<h3>פסוק ל</h3>
<b>אין חכמה ואין תבונה</b> וגו׳. הנה דבר למעלה במעלת החכמה והפסיק בענין המדות על ידי הזכירו שומר פיו ולשונו כי הזכיר אחרי כן על אודות הלשון ענין הלץ ועתה שב על דבר החכם ומפני שאמר למעלה עיר גבורים עלה חכם אמר עתה כי אין חכמה לנגד י"י והחכמה והתבונה והעצה אין כח בהן לבטל הגזרות כענין שנ׳ אם י"י לא יבנה בית שוא עמלו בוניו בו (תלים קכ״ח א׳) וענין מה שאמר כי החכם יוריד עוז מבטחה ר״ל שמגלגלין הזכות והנצחון ע״י החכמה וכן מתגלגלין אותו ע״י הגבורה והמלחמה כאשר יזכיר בפסוק הבא אחריו:
<h3>פסוק לא</h3>
<b>סום מוכן ליום מלחמה</b> ולי"י התשועה. נסמך לענין מה שהזכיר למעלה כי אין חכמה לנגד י"י ועתה יאמר כי שקר הגבורה לתשועה כנגד הגזירה ואין התשועה בלתי לי"י לבדו. וביאור ענין סוס מוכן ליום מלחמה כי חייבין בני אדם להשמר לנפשותיהם ולהכין סוס וכלי זין ליום מלחמה והשי"ת יושיע ויחון את אשר יחון.
<h2>פרק כב</h2>
<h3>פסוק א</h3>
<b>נבחר שם מעשר רב</b> מכסף ומזהב חן טוב. הנה הזכיר בשני המקראות של מעלה כי אין החכמה והגבורה מועילין כנגד הגזרה ועתה הזכיר מגרעת ענין העושר וכאילו אמר אין צ"ל כי אין העושר מועיל להציל בעליו מן הגזירה כי היא השפלה במעלות. כי החכמה יתרון וכח בנפש והגבורה יתרון וכח בגוף ומעלת העושר הנה הוא חוץ ממנו ולא הגיע אליה לא בכחו ולא בשכלו כאשר יזכיר במקרא הבא אחר זה. וכן מצינו שהזכיר הכתוב מעלת העושר אחרי החכמה והגבורה כי היא למטה מהגבורה שנ' אל יתהלל חכם בחכמתו וגו׳ (ירמ׳ ט׳ כ״ב). וביאור הענין נבחר שם מעושר רב כי השם הטוב יועיל לכל דבר מעוֹשר רב כי העושר לא יציל בעליו מן הגזרה ולא יועיל הון ביום עברה. ואם העושר ינחיל כבוד השם הטוב יגדל ממנו ויותר יביטו אל בעליו בעין ההדור. מכסף ומזהב חן טוב. הזכיר יתרון השם על עושר רב ויתרון החן על הכסף והזהב. כל אחד הזכיר אצל הדומה לו כי בעל עושר רב יצא לו שם כי עושר רב יקרא בעל הנחלות והעיירות אשר עשרו גלוי לכל העם כאשר הוזכר בדברי חז"ל עתיר נכסין עתיר פומבי זה בעל הגדות (ב"ב קמ"ה ע"ב) על כן אמר כי השם הטוב נבחר משם העושר ובעל הכסף והזהב אין עשרו גלוי לכל וכן בעל החן יתכן שאין לו שם:
<h3>פסוק ב</h3>
<b>עשיר ורש נפגשו</b> וגו'. לא הגיע העושר לעשיר בכחו ושכלו ולא העוני לעני בשפלות ידיו וחסרון שכלו כי שניהם נפגשו שחזר הגלגל ופגשם מקרה העושר והריש. על כן אין ראוי שיתהלל ויתפאר העשיר מן הרש. "עשה כלם השם" אל תתע בנפשך לאמר כי אחרי שהעושר והריש מקרה ופגישה מסבת הגלגל כי לא גור השי"ת על העושר והריש. לא כן הדבר כי עושה כולם השם והסבות כולם מעשה השם יתברך הם ובידו למנוע הסבה ולהגיע הסבה:
<h3>פסוק ג</h3>
<b>ערום ראה רעה ונסתר</b> ופתיים עכרו ונענשו. הנה הזכיר כי לא תציל החכמה ולא הגבורה מן הגזרה אף כי העושר שהיא מעלה שפלה מהם והיא מקרה ופגישה שנפגש בה העשיר כמו שנפגש בה העני בעניו. ועתה יאמר כי רווח והצלה תעמוד מן החכמה יותר מן הגבורה והעושר כי אע"פ שלא תציל החכמה ואין חכמה לנגד השם. אולם החכמה תשמר בעליה שלא יענש בעת צרה כי ישמור נפשו שלא ידחוק את השעה כמו שאול כל הנדחה מפני השעה שעה עומדת לו (עירובין י"ג) וזה ביאור ענין ערום ראה רעה ונסתר. ופתיים עברו ונענשו כמו שאול כל הדוחק את השעה שעה דחקתו:
<h3>פסוק ד</h3>
<b>עקב ענוה יראת השם</b> וגו'. יש מעלה גדולה מן העושר והגבורה והחכמה הנזכרים למעלה והיא הענוה כי עקב ענוה יראת השם שהיא מעלה עליונה וגם יזכה בה האדם להצלחת ענין העולם הזה שהן עושר וכבור וחיים. ויתכן לפרש כי העושר לבעל הענוה מפני שהוא שמח בחלקו ואינו מתאוה ליתרונות וכמו שנאמר ושפל רוח יתמך כבוד (כ"ט כ"ג) וכן החיים לבעל הענוה כי לאידאג לקנות ענייני העולם הזה ולא יאנח עליהם כאשר הדבר ידוע מדרכי מדת הענוה:
<h3>פסוק ה</h3>
<b>צנים פחים בדרך עקש</b> וגו'. פעמים יניח האדם הדרך הישרה ויעקֶש וילך בדרך לא סלולה לקצר הדרך והנה ימצא בדרך העקש ההוא צנים והם הקוצים והברקנים וימצא בה פחים והם המכשולות כי מפני שאין אדם עובר שם עלה קמשונים ולא הרימו משם מכשול והנה יגיעהו נזק מזה וינגף במכשולים או בצינים. שומר נפשו ירחק מהם. שומר נפשו ילך בדרך ישרה וירחיק מן הצנים והפחים שהם בדרך העקש ויגיע מן הדרך הישרה אל מחוז חפצו ולא יבא לו שום נזק ממנו ויבא שלם אין פגע רע, ובא המכשלה הזה על ענין מה שהזכיר עקב ענוה יראת השם עושר וכבוד וחיים כי מן הדרך הישרה מגיעים אל הצלחת העולם מלבד היתרון האמיתי אשר יגע לנפש משם כי תאמר תנצל מן החטא כי יראת השם שמגיעין אליה מן הענוה היא יסוד השמירה מכל חטא. ומי שיבקש הכבוד והעושר ויבקש למהר להגיע אליהם מן הגאוה והשררה והגזל והחמס ימצא הנזקים והמכשולות לגופו בעה"ז ולנפשו לעה"ב:
<h3>פסוק ו</h3>
חנוך לנער על פי דרכו גם וגו'. תרגיל הנער בדרכי המדות הטובות והמנהגים המתוקנים על פי הדרך אשר הוא מתיצב עליה ר"ל כי יחל ללמדו ולהרגילו בתיקון הענינים אשר תולדתו קרובה לקבל תקונם וכן ירגילוהו מענין לענין ומדרך לדרך על פי אשר תשיג יד שכלו לקבל וימצא בכח תולדתו להכיל כי אין מגיעין אל שלמות המדות בפעם אחת כי אם לאט ועל יד שכלו ומן הקרוב לתולדת אל הרחוק סמנה. וזה כיון ענין על פי דרכו.
גם כי יזקין לא יסור ממנה. בימי הנערות הדבר קרוב ליישר הטבע ולתקן המדות ויקבל ההרגל וגם כי יזקין לא יסור ממנה כאשר אז"ל ההרגל על כל דבר שלטון. אבל בימי הזקנה רחוק הדבר להחליף הטבע ולהעתיקו אחרי שהרגילו בפועל ויצטרך טורח גדול ועמל עצום להפכו משרשו. ועל כן נתחייבנו בתוכחת הנער כי אין כח כלי שכלו שלם והטבע נמצא בו ואין לו תוכחת מנפשו ואם ירגיל טבעו בפועל ובהנהגה כאשר יגיע לזמן שלמות שכלו ילאה להשיב ההרגל אחור ולתקן טבעו על כן נתחייבו האב והאם לעזרו בשכלם ולתקן טבעו בימי הנערות קודם שישלוט עליו ההרגל. והשנית כי בזמן הגידול והוא בזמן הנערות יוכל לתקן טבעו יותר. וכבר הביאו משל על זה מתקון הסעיף ונסמך ענין זה לאשר אמר צנים פחים בדרך עקש ראוי ללמד ולהרגיל הנער בזאת הדעת כי מן הדרך הישרה מגיעים אל כל ההצלחות:
<h3>פסוק ז</h3>
עשיר ברשים ימשול. ישוב לדבר על ענין העושר שהזכיר למעלה ואמר כי העשיר ייראהו הרשים מפני שהם צריכים אליהם. והשנית כי אוהבי העשיר רבים ודל מרעהו יפרד על כן יגורו ממנו.
ועבר לוה לאיש מלוה. גם בני אדם אשר אינם רשים צריכין אליו פעמים רבות וגם הם משועבדים לו ונושאין פניו כי עבד לוה לאיש מלוה. ועיקר כונת המקרא הזה יתבאר במקרא שאחריו:
<h3>פסוק ח</h3>
זורע עולה יקצור און. אם יבא העשיר להרויח ולהשתכר בנשך ובתרבית וישען על דבר אשר מוראו וחתיתו על הרשים וזולתם כי ייראו ממנו להביאו עד האלהים ולפטור עצמם מלפרוע הרבית הנה אחריתו יקצור און ויגיע ההפסד תחת ריוח מדה כנגד מדה.
ושבט עברתו יכלה. יתמוטט ויכלה עשרו עד שתכלה אימת עברתו וכעסו אשר היו הרשים יראים ממנו מפני עשרו כמו שהזכיר עשיר ברשים ימשול. גם זאת מדה כנגד מדה כי בדבר אשר זדה עליו מפני שהיה מתגבר על הרשים באימת עשרו וכן אז"ל כי המלוים ברבית נכסיהם מתמוטטים ויורדים לטמיון (ב"מ ע"א):
<h3>פסוק ט</h3>
טוב עין הוא יבורך. כי נתן מלחמו לדל. מפני שהזכיר זורע עולה יקצר און אמר כי טוב עין הוא יבורך והוא נדיב לב. על כן יצלח כי נתן מלחמו לדל. מדת טוב עין [שלא] לצמצם מלחמו וממאכלו לתת לדל כאשר אז"ל אפילו עני המתפרנס מן הצדקה יעשה מהם צדקה (גיטין ז' ע"ב):
<h3>פסוק י</h3>
גרש לץ ויצא מדון וגו'. גרש לץ מחבורתך ויצא איש מדון והוא בעל המריבות. וישבות דין וקלון. כאשר תגרש מחברתך שני אלה והם לץ ואיש מדון יסתלקו מעליך שני נזקין גדולים שהם מטרידים נפש האדם בעולם והם דין וקלון כי איש מדון יגלגל תרעומות על מי שיש לו עסק עמו ויזיקנו תמיד לבא לב"ד או שלא ירצה לשלם את אשר עליו זולתי בב"ד והלץ יגרום תמיד קלון לאיש חברתו ויתכן כי ענין מצה ומריבה תורה ר י ב ודינא:
<h3>פסוק יא</h3>
אהב טהר לב. הוא האיש אשר אהכתו זכה וטהורה והיא האהבה שאינה תלויה בדבר ולא יאהב להנאת עצמו בלבד אבל יאהב את חברו מפני שרבו טובותיו עליו והוא חייב לאהוב אותו אע"פ שלא יקוה עוד ממנו טובה או יאהבנו מצד מעלותיו כי חובה על כל איש אמת לאהוב יראי אלהים אנשי אמת ותהיה אהבתו נאמנת כדת וכמשפט לטרוח ולהשתדל בתועלת הנאהב ותקנתו ולמצוא דברי חפץ ולהצר נפשו בצרותיו ולא על מנת לקכל פרס אבל מדרך חוכת האהבה. זה ענין אהב טהר לב. חן שפתיו. זה האוהב אשר הוא טהר לב חן שפתיו. לפגי אוהבו כי בכל. דבריו ומועצותיו יכיר אהבתו הזכה בענין שהוזכר במדת השנאה בשפתיו ינכר שונא (כ"ו כ"ה) - ואמרו במוסרים כשיתקיימו השרשים בלבבות יראו הסעיפים על הלשונות. ולא יראו לך אהבה ישרה אלא מלב שלם. רעהו מלך. ראוי הוא שהיה מלך רעהו בי יש על המלך לחפש ולבקש אנשים שאהבתם זכה וטהורה והם מזער מעט כענין שנ' אדם אחר מאלף מצאתי (קהלת זי כיח). ודע כי המדה הזאת לא תמצא בלתי באיש הישר כי מצד אהבת היושר יאהב אהבה זכה את מי שנתחייב לאהוב אותו. וישתרל ויטרח בתקנתו על מנת שלא לקבל פרם מהטובה או כבוד. וכן יוכיח המקרא אשר הוא אחרי זה והמקרא הזה היה ראוי להסמך למה שאמר טוב עין הוא יבורך אך הפסיק ואמר אחרי כן גרש לץ ויצא מדון כי חייב אדם להסתלק (לברות בתחלה מן החברה הרעה וא"כ יחפש החברה הטובה:
<h3>פסוק יב</h3>
עיני י"י נצרו דעת ויסלף דברי בוגד. דעת איש דעת וכן ואני חפלה איש תפלה (תלים כ"ט ד') וביאור הענין איש דעת איש אמת כי הדעת הוא האמת ר"ל איש אוהב הדעת והאמת וכן יקרא ישר מי שאוהב היושר והאמת וכן יראי אלהים אנשי אמת והם אוהבי אמת. ויסלף דברי בוגד. זה יוכיח על מה שפירשנו כי ענין דעת שהוזכר בתחלת המקרא הוא מדת היושר והאוהב הדעת והוא הישר. על כן הזכיר בסוף המקרא ענין הבוגד כי הפך ישר בוגד כמו שכתוב ותחת ישרים בוגד (כ"א י"ח) וכאשר הקדמנו לך בהרבה מקומות. וביאור ענין המקרא. עיני י"י נצרו הישר ואיש האמת שלא יקרהו נזק ברדפו אחרי האמת שלא להחניף הרשע וכאשר אמרו במוסרים סבול האמת ואם יימר. וכענין הזה כתוב צדקת ישרים תצילם (י"א ו') ויסלף דברי בוגד שלא יצליח בדברי שקריו ותרמיתו ויכשילהו בלשונו כענין שנ' ויכשילוהו. עלימו לשונם (תלים ס"ד ט'). ונסמך המקרא הזה לענין אוהב טהר לב לפי שאין מגיעין אל מדת האהבה הזכה והטהורה שהיא על מנת שלא לקבל פרם זולתי מדרך אהבת הרעת והאמת והיושר כאשר פירשנו למעלה. ויועיל לך הענין הזה תועלת עצומה כשתגיע לחקור על דרך אהבת הבורא ית' עדי עד ואין זה מקום להאריך בו:
<h3>פסוק יג</h3>
אמר עצל ארי בחוץ בתוך רחובות ארצה. בא להודיע כי המדות הרעות מתעות השכל ויבקש טעמים להמשך אחרי התאוות על כן אמר כי העצל ימצא ‏טענה להמשך אחרי עצלותו ויפחד מדבר שלא יפחד ממנו זולתו. ויש מפרשים כי המקרא הזה בא להודיע כי העצלה מתולדת מורך הלב וכן הזריזות מתולדת הגבורה. ונכון הדבר:
<h3>פסוק יד</h3>
שוחה עמוקה פי זרות וגו'. שיחת האשה תפיל האדם ותכשילהו בחטא כאשר שוחה עמוקה סיבת הנפילה לאשר לא ישמר ממנה. על כן יש לאדם להשמר ממנה ומשיחתה. זעום י"י יפול שם. יותר רע ומר פי זרות משוחה עמוקה כי הנופל בשוחה עמוקה איננו זעום השם. והנופל בסבת פי' זרות הוא זעום ייי אחרי נפלו:
<h3>פסוק טו</h3>
אולת קשורה בלב נער שבט מוסר ירחיקנה ממנו, אע"פ שתראה שיגבר הנבלות על הנער והאולת קשורה בלבו כי יש בבעלי המדות הרעות שהתולדת גוברת עליהם מזולתם. בכל זאת לא תתיאש מהוכיחו כי יש תקוה להעתיקו מן התולדת בימי הנערות בשבט מוסר:
<h3>פסוק טז</h3>
עושק דל להרבות לו נותן לעשיר אך למחסור. מי שנותן מתנה לעשיר הנה הוא חוטא כאשר אזיל למען ספות הרוה את הצמאה זה הנותן מתנה לעשיר. והנה זה חוטא ללא הנאה כי אין לו יתרון בדבר זולתי חסרון כי העשיר יחשוב כי זה נתכבד בקחתו מתנה מידו. והשנית כי רוב אוהבי כסף צרי עין על כן לא ישלם נמולו ואיך יחטא האדם למחסור בלא תועלת. והנה למד על הפזור כי הוא עון רב. ועדות הוא לאדם כי הצדקות וגמילות חסדים נקלות ואלו ידע בה מעשה הצדקה הלא היה נותן מתנתו לפני תחת הפזור:
<h3>פסוק יז</h3>
הט אוזנך ושמע דברי חכמים וגו'. תתן ללבך להבין עיקר כוונתי בכל דבר ולאי זו מסלה אני מתכוין להגיעך כי הדברים עמוקים ולא תגיע לכוונת ענינם עד שתשית לבך להשכיל ולהתבונן בהם:
<h3>פסוק יח</h3>
כי נעים כי תשמרם בבטנך וגו'. השמרם שלא יסורו מלבך כדי שתוציאם אותם לפועל. יכונו יחדיו על שפתיך. פן תשכחם כי מבטא החכמה בשפתים תמיד ובהיות הרבים שגורים על הלשון סבת הזכרונות:
<h3>פסוק יט</h3>
להיות בי"י מבטחך הודעתיך וגו'. כונתי בכל המוסרים אשר ערכתי לך להגיע מהם אל הבטחון כי כל המדות הטובות צריכות להגיע האדם אל היראה כאשר אז"ל כי טהרה וקדושה מביאות ליראת חטא (ע"ז כ' ע"ב) והבטחון מן המדרגות העליונות אשר ביראת חטא. וזה ענין נכבד ומופלא ואין זה מקומו להאריך. ענין אף אתה כמו שהועלתי לנפשי באלה המוסרים להגיע מהם אל הבטחון כן אקוה להועיל לך:
<h3>פסוק כ</h3>
הלא כתבתי לך שלשים במועצות וגו'. מליצה שכוללת הענין אשר תחתיה ושולטת עליו כי אין מחסור כל דבר בלשון ובענין. השליש שהוא שולש על מספר האנשים אשר תחת ידו וכן ענין שמעו כי נגידים אדבר (ח' ו'):
<h3>פסוק כא</h3>
להודיעך קשט אמרי אמת וגו'. כבר כתבנו פי' הפסוק הזה בתחלת הספר:
<h3>פסוק כב</h3>
אל תגזול דל כי דל הוא. מצד שהוא דל ואינך ירא שהוא יוכל להציל הגזלה מתחת ידיך. ואל תדכא עני בשער. ענין בשער מקום שהרבים מתקבצים שם וכמוהו ועלתה יבמתו השערה (דברים כ"ה ז') כי אראה בשער עורתי (איוב ל"א כ"א) וביאור הענין אע"פ שיש לאל ידיך לרכאו בשער לעיני הכל ואין מציל מידך אל תדכאהו:
<h3>פסוק כג</h3>
כי י"י יריב ריבם וקבע את קובעיהם נפש. אחרי שאין היכולת להציל את נפשם מיד עושק ומרכא השם יריב ריבם בענין שנ' מציל עני מחזק ממנו (תלים ל"ה י') וקבע את וגו'. יקח הנפש מן הלוקח שגזל מהם ממון כי יענש על הדל משפט מות בידי שמים אע"פ שלא יענש על שאר בני אדם זולתי ממון מפני כי הגוזל מן העני כנוטל את נפשו. והשנית כי האיש הזה הפר יראה ואמר נבל בלבו אין אלהים ואחרי שאין עזרה לדל מבני אדם אין פחד אלהים לנגד עיניו ודמה בנפשו שאין דין ודיין וכן אז"ל בעיניו הגנב כי על כן יוענש יותר מן הגזלן מפני שהוא ירא מן הבריות ולא ירא אלהים. והשלישית כי יודע הגוזל לעני כי אין עיני העני נשואות בלתי אל השם וכי השם יריב ריבו אחר שאין דן דינו. ויש לפרש וקבע את קובעיהם נפש את הגוזלים מהם נפשם כאשר אז"ל כי הגוזל העני כגומל נפשו ממנו:
<h3>פסוק כד</h3>
אל תתרע את בעל אף. תתרע בשקל אל תתאו (כ"ג ג') והוא מלשון ויתנה למרעהו (שופטים ט"ו ו') אשר רעה לו. וביאור העניין אל יהי בעל כעס רעך וחברך. יש לאדם לבחור לו חברת הסבלן. ואמרו במוסרים <sup>1</sup> כשתרצה להתחבר עם אדם הכעיסהו ואם יודה לך על האמת בעת כעסו התחבר לו ואם לאו עזוב אותו. ואת איש חמות לא תבוא. החמה עזה מן האף כי ענין החמה כשתגבר הרוח בלב מפני הכעס עד שתוליד חום מן הגוף וכן תראה בכל מקום שמזכיר חמה אחרי האף. באף ובחמה (דברים כ"ט כ"ז) באפו ובחמתו (שם כ"ט כ"ב). והנה תראה בבני אדם מהם מי שהוא כעסן כעס קלה ומי שהוא בעל כעס גדול וכבד והוא יקרא איש חמות. על כן אמר ואת איש חמות לא תבוא. שלא תלך בדרך אתו מלשון ארח ברגליו לא יבוא (ישעיה מ"א ג'). והכוונה בהזהירו מזה למנוע רגליו מנתיב איש חמות לעשות לו גדר בדבר שלא יתקרב לחברתו כי יגיעו ממנו נזקים גדולים אבל בעניין בעל אף לא הזהיר על ההליכה בדרך אתו זולתי שלא יהיה רעהו:
(מבחר הפנינים סי' שי"ג)
<small><sup>1</sup> מבחר הפנינים סי' שי"ג</small>
<h3>פסוק כה</h3>
פן תאלף ארחותיו ולקחת וגו'. אם אתה איש סבלן ותתרע את הכעסן יכעיסך פעמים רבות כי אין מכעיס את האדם כמו הכעסן. והשנית ידמה לך בהיתר הכעס עמו אחרי שתראה שהוא כועס תמיד ותגיע לך מזה לכעוס על זולתך. והשלישית כי לא תתגנה לך מדת הכעס כאשר בתחלה בהיותך רגיל על איש שיכעס תמיד. ולקחת מוקש לנפשך. תקח לנפשך מדה שתהיה לה למוקש כמו שנאמר עיר פרוצה אין חומה איש אשר אין מעצור לרוחו (כ"ה כ"ח):
<h3>פסוק כו</h3>
אל תהי בתוקעי כף בערבים משאות. במקומות רבים הזהיר על הערבות לזר ולא על ערבות הלוואות לבדה הזהיר כי על כל ערבות שלא יערוב ערובה לחברו להבטיח בעדו לקיים כל דבר או שימשך המקח ויבטיח בעדו על הפרעון אחר יום או יומים. נתן טעם למנוע האדם לערוב ערובה מפני שאוהב פשע אוהב מצה. ועתה יוסיף להזהיר על ערבות משאות שזמן פרעונם רחוק לקץ שנתים או שלש שנים שיש לאדם להזהיר מזאת מטעם אחר וגם כי יגמר בדעתו לפרוע משלו בלא מצה ומריבה אם לא יפרע הלוה כאשר יפרש הטעם במקרא הבא אחר זה:
<h3>פסוק כז</h3>
אז אין לך לשלם למה יקח משכבך וגו'. גם אם אתה עשיר בשעת הערבות מי יודיעך אם עשרך ימשך עד זמן הפרעון ואם אין לך לשלם בעת ההיא למה יקח משכבך כי אין ראוי לאדם שיבטח בעשרו וכמו שכתוב בוטח בעשרו הוא יפול (י"א כ"ח) ונאמר התעיף עינך בו ואיננו (כ"ב ה'):
<h3>פסוק כח</h3>
אל תסג גבול עולם אשר עשו אבותיך. נכון לפרשו על דרך משל. כי לא הוצרך עתה להזהיר על אזהרות הכתובים בתורה אם לא לבאר טעם בדבר. וביאור הענין אל תשנה מן המנהגים הטובים ומן התקנות שתקנו האבות והגדרים והסייגים אשר עשו אבותיך לתורה. וכדרך שביארו ז"ל ענין מה שכתוב אל תטוש תורת אמך כי הוא מדבר על המנהגים הטובים שהנהיגו האבות. והמקרא הבא אחר זה יוכיח על הפירוש הזה כאשר נבאר. [והנה <sup>1</sup> למטה כתוב אל תסג גבול עולם ובשדה יתומים אל תבוא (כ"ג י') ונכתב לענין פשוטו כאשר נפרש] ובכאן כתיב אשר עשו אבותיך ספני שהוא מדבר דרך משל על תקנות האבות וגדריהם כאשר פירשנו:
<small><sup>1</sup> מה שמובא בסימנים [ ] הוא מכ"י B.</small>
<h3>פסוק כט</h3>
חזית איש מהיר במלאכתו לפני מלכים יתיצב בל יתיצב לפני חשוכים. בא לשבח מדת הזריזות והוא המהיר במלאכתו. וביאור הענין כאשר מושלת עליו מלאכה לעשות לא ישקוט האיש כי אם כלה הדבר לעשותו והמהירות במלאכה כוללת ההקדמה אליה שלא יאחרנה ליום מחר והעסק בה בלא בטול והפסק בעצלתיים ושבח בעליה ואמר כי לפני מלכים יתיצב. כי המלכים שואלים ודורשים על איש אשר כזה והוא הראוי לפועלם ולעבודתם. בל יתיצב לפני חשוכים. הם העניים והוא מלשון רז"ל ותרגום מאשפות ירום אביון (תהלים קי"ג ז') מקילקלתא מרים חשיכא. והנה נסמך הענין אל הכתוב למעלה ממנו אל תסג גבול עולם. כי כל הגדרים והסייגים אשר עשו האבות לתורה המה מדרך הזריזות כי אמרו אם לא יזהר האדם מזה יעבור על איסור תורה ביום מחר ואז"ל ושמרתם את משמרתי (ויקרא י"ח ל') עשו משמרת למשמרתי. ומפורש בפרק כל הבשר (ק"ו ב') כי מדת הזריזות לראות את הנולד ולהקדים סבת השמירה מן הדבר לפני עתו. וכלשון הזה אמרו שם מאי לאו דזהיר ולא נגע לחו לא דזריז ומשי ידיה מעיקרא. וכבר שבח בכאן מדת הזריזות אחרי שהזהיר על תקנת האבות וגדריהם. וכבר הקדמנו לך כי הזריזות מביאה אל הנקיות כאשר הוא מפורש בדבריהם ז"ל. על כן ישבחנו תמיד בספר הזה ואם יש מי שרוצה לומר כי גדרי החכמים הם מן הזריזות בעבור זה נסמך בכאן ענין הזריזות לזהירות כי אז"ל זהירות מביאה לידי זריזות (ע"ז ה' ע"ב).
<h2>פרק כג</h2>
<h3>פסוק א</h3>
<b>כי תשב ללחום את מושל בין תבין וגו'.</b> כי תהיה באוכלי שולחן המלך ואנשי ביתו בין תבין וגו. את כמו מן. וכן כצאתי את העיר מן העיר. וביאור הענין בין מבין מאשר לפניך כי תשאל ותחקור על עבדי המלך אשר היו באוכלי שולחנו מלפני כן יצאו משם ותדע ובחנת חלק היוצאים איזה מהם הצליח ונתרצה אל אדוניו ואיזה הפסיד. והתבונן מה היה משפט האנשים ומעשיהם ומעשיהם אז תשכיל במה יתרצה איש אל המלך ההוא ותשמר מכל הנהגה כי אם חפץ בה המלך. ויש לפרש בין תבין היושבים לפניך שלא תשב למעלה מן הנכבד והטוב ממך ותכיר המקום הראוי לך.
<b>בין תבין</b> מענין ואבינה בעם ובכהנים (עזרא ח' ט"ו):
<h3>פסוק ב</h3>
<b>ושמת שכין בלעך וגו'.</b> כאשר יבאו לפניך מיני מעדנים ויערבו לך אל המלא כריסך מהם מן תשחית ותבלע כח האצטומכא והוא ראש החלאים כי הנמשך אחרי התענוגים יפרד מעל דרכי הנפש החכמה והנה כתיב צדיק אוכל לשובע נפשו (י"ג כ"ה) ואז"ל סעודתך הנאתך משוך ידך הימנה (גיטין ע' ע"א):
<h3>פסוק ג</h3>
<b>אל תתאו למטעמותיו.</b> יזהיר שלא ישתדל אדם להיות באוכלי שולחן המלך לתאות המעדנים. והוא לחם כזבים מלשון אשר לא יכזבו מימיו (ישעיה נ"ח י"א). וביאור הענין כי אם ישב איש עמו ימים אחדים משם יפרד אחרי כן ויבקש הרגל התענוגים וישחית ממונו ויורש כענין שנאמר וסובא וזולל יורש (כ"ג כ"א). ונתכוין למנוע הקריבה אל הרשות מפני שאז"ל שהוא מהדברים שמעבירים את האדם על דעתו ועל דעת קונו:
<h3>פסוק ד</h3>
<b>אל תיגע להעשיר וגו'.</b> אם תשיג למחייתך ודי סיפוקך במלאכתך בטורח בינוני אל תיגע את נפשך ואל תעמול יותר מדי סיפוקך כדי להתעשר.
<b>מבינתך חדל.</b> כי אין העושר תלוי בחריצות בלתי בגזירת הש"י. והנה יתכן שתיגע יום ולילה ולא תתעשר וחדל מבינתך אם תדמה בנפשך לפישכלך כי באמת תתעשר. ואל בינתך אל תשען א"כ איפה למה תכלה כחך על הספק:
<h3>פסוק ה</h3>
<b>התעיף עינך בו ואיננו.</b> עוד יסתפק בענין העושר בשגם אם תגיע אל העושר אולי לא יתקיים בידך ולא ימשך כי יאבד כהרף עין. ה"א התעיף לקיום הדבר וכן הנגלה נגליתי (שמואל א' ב' כ"ז). הנקל לכתבו (מיא מ"א). ונסמכו שני הפסוקים האלה לענין של מעלה להזהר אדם ללכת אחרי המלך להתעשר:
<h3>פסוק ו</h3>
אל תלחם את לחם רע עין. הטעם יפרש בפסוקים הבאים אחריו:
<h3>פסוק ז</h3>
כי כמו שער בנפשו כן הוא וגו'. ענין כמו היא כאשר. וכמוהו וכמו השחר עלה (בראשית י"ט ט"ו) שער מלשון מאה שערים (שם כ"ו י"ב) וענינו האומר והשיעור. וביאור הענין כאשר שער ואמר בנפשו כן הוא כמוני ר"ל כאשר שער ואמר טבעך ומדותיך כטבעו ומדתו או יאמר לך אכול ושתה ולבו בל עמך ויקוה שלא תקבל דבריו ושלא תשמע אליו כי אמר בלבו שאתה צר עין כמוהו ודרכך לאמר לאנשים אכול ושתה ולבך בל עמהם וחושב כי גם אתה תשער אותו בנפשך וכמדותיך ותדע כי איננו אומר לך אכול ושתה על דעת שתשמע אליו על זאת. ועל זאת הוא סומך ומקוה ואומר אולי שלא תשמע לעשות כן:
<h3>פסוק ח</h3>
פתך אכלת תקיאנה. בשבתך לאכול עמו תראה את פניו והנה איננו אליך בסבר פנים יפות ותכיר כי לבו בל עמך ופתך בעצבון תאכלנה ולא תטחון אותה האצמומכא כחוק הצורך ותקיאנה. ושחת דבריך הגעימים. אם איש חכם אתה בתורה או בכל חכמה או בררך ארץ ותדבר על שולחנו ברברי דעת ותכמה תשחית דבריך הנעימים כי יהיו עליו למשא כי לבו יעצב בקרבו על דבר אכלך עמו. ואמרו במוסרים אל תדבר עם איש אשר נעלו צר:
<h3>פסוק ט</h3>
באזני כסיל אל תדבר כי יבוז לשכל מלך. לפי שהזכיר כי האיש אשר לבו עצב יהיו עליו הדברים. למשא כמו צר העין בעת שיאכיל אחרים ואין ועל כן אין להאריך עמו ברברים בא להוהיר ג"כ שלא ידבר. ארם באזני כסיל בדברי חכמה כי לא יאהבם ויבוז להם. ולכבוד החכמה אין לדבר בדבריהם. זולתי באזני מי שיאהבם ויחבבם. ואמרו במוסרים על הענין הזה אל תהיו כמשליכים הפנינים לפני החזירים:
<h3>פסוק י</h3>
אל תסג גבול עולם ובשדי יתומים וגו'. הנה הזהיר על גזלת העני שאין לו עוזר ואמר כי השם יריב ריבם ועתה יאמר על גזלת היתומים אע"פ שהן עשירים כי השם יריב ריבם כי גואלם חזק וגו' אחרי שאין דן דינם השם יריב ריכם אתך:
<h3>פסוק יא</h3>
הביאה למוסר לבך ואזניך לאמרי דעת. הנה נתן ע"ה הלב למוסר והאוזן לאמרי דעת. וביאור הענין כי הלב הוא החפץ והתאוה כאשר ביארנוהו ברוב מקומות הספר והמוסר הוא דברי החכמה הצריכים לתקון מעשה השומע ואמרי דעת ידיעת דברי החכמה שאינן צריכין לתיקון מעשה האיש הזה על כן אמר הביאה למוסר לבך. כי כאשר תשמע המוסר תביא אליו חפצך ותאותך לקיים אותו ותשים לבך מיד להביא אל הפועל וכל עת שתשמע המוסר תתבונן אתה כי אתה חסר המדה הזאת ותסכים. בלבך לעשותו. וכאשר תשמע אמרי דעת שאינם צריכין לתקון מעשיך רק להתחכם בהם ולדעת דברי חכמה תביא אליהם אזנך שתדעם:
<h3>פסוק יג</h3>
אל תמנע מנער מוסר. אל תשים לבך אם יצטער. אין לך לשום לב לכל צער שיסבול במוסר שבטך אחרי שלא ימות בו כי הנך מצילו בזאת מן המות כמו שיפרש בפסוק הבא אחריו:
<h3>פסוק יד</h3>
אתה בשבט תכנו ונפשו וגו'. הנה כי נקל הצער כנגר הריוח וההצלה:
<h3>פסוק טו</h3>
בני אם חכם לבך ישמח לבי וגו' ענין גם אני. כאשר תשמח בחכמתך כמו שנ' פקודי השם ישרים משמחי לב (תלים י"ט) ישמח לבי גם אני:
<h3>פסוק טז</h3>
ותעלוזנה כליותי וגו' הלב ישמח בכל עת כי הלב מרגיש ומתעורר. מכל האיברים ומדי דבר שפתיך מישרים תגדל השמחה ער שתעלוזנה גם כליותי:
<h3>פסוק יז</h3>
אל יקנא לבך בחטאים כי אם ביראת השם. תקנא ואליה תכסוף ותתאוה כל היום וזאת מחובת הצדיק שלא תפרד ולא תסור מלבבו מחשבת יראת השם והקנאה והחשק שהגיע לשלמות הכל ולא ירפה החשק התאוה הזאת מן בוקר וער ערב:
<h3>פסוק יח</h3>
כי אם יש אחרית ותקותך וגו'. ענין כי אם באמת בלי ספק וכן כי אם יהיה לבער קין (במדבר כ"ד כ"ב) אם רחץ י"י את צואת בנות ציון (ישעי' ד' ד') כי אם שישו וגילו בי"י‏ (שם ס"ה י"ח):
<h3>פסוק יט</h3>
שמע אתה בני וחכם ואשר בדרך וגו'. למוד מן החכמה כדי שתאשר לבך בדרך הישרה ובמדות הטובות ובדרכי יראת השם כי זה יסוד התועלת מן החכמה והראוי להקדימו לתקן בו הלב להיות תם וישר וירא אלהים. וענין הפסוק הבא אחריו יעיד על זה שמזהיר על הסרת המדות הרעות והמשך אחר התאוה. כי סובא וזולל יורש. כי על מדות האלה יביאך אלהים במשפט אבל תיישר בררך הישר לכך ותקנהו המדות הטובות. ואמרו מחברי המוסר אינני לומד החכמה כדי שאחשב לבא עד תכליתה אבל כדי שאחכם במה שאינני רשאי להיות בו סכל. וזהו ענין מה שאמר במקרא הזה וחכם ואשר בדרך לבך:
<h3>פסוק כ</h3>
אל תהי בסובאי יין וגו' כי זולל וסובא יורש וגו'. בא לגנות התאוה ולהורות כי דרך התאוה היא הדרך הרעה וגם מן הע"ז היא טורדת כי הנמשך אחרי התאוה הלא יהיה זולל וסובא והנה יורש כי יפזר הונו למלאות תאותו. והשנית כי המשך התענוגים יוליד העצלה ושינה אף כי היין יוליד השינה. על כן גנה בכאן את השינה ואמר וקרעים תלביש נומה. וכענין שני מעט שנות מעט תנומות ובא במהלך ראשך (ו' י"א). ויתכן לפרש כי המקרא הוה בא לגנות שתי המדות האלה התענוגים והעצלה כי שתיהן מרוששות את האיש וראוי שתהיה תוכחת האב על אלה המדות כי הנחת התענוגים והזריזות תקון גדול הגוף ואמרו במוסרים גופך מעון נפשך:
<h3>פסוק כב</h3>
<b>שמע לאביך זה ילדך.</b> שאתה יודע כי אהבתו זכה אליך ותוכחתו מאהבה צרופה ונאמנה. ואל תבוז וגו׳. אל תבוז אמך אע"פ שאין החכמה מצויה בנשים. כי זקנה.ויש לה חכמת הנסיונות. על כן לא תבוז לה כי תעיד לך על אשר שמעו אזניה וראו עיניה. ויש לפרש, אל תבוז כי זקנה אמך. אל תבוז לדבריה אע"פ שזקנה והיא למשא על אחרים מפני שצריכה לזולתה ואין עזרתה בה:
<h3>פסוק כג</h3>
<b>אמת קנה ואל תמכור</b> חכמה <sup>1</sup> וגו׳ תפזר ממון לקנות חכמה ואל תמכור אותה בעד כל ריוח אחרי שלמדת אותה ר״ל שלא תניח אותה עסק התורה ותשכחנה כדי לעסוק בסחורה אע"פ שאתה רואה בסחורתך ריוח אלפי זהב וכסף כי אין למכור התורה ולהחליף אותה בזהב ורב פנינים:
<small><sup>1</sup> עיין ש״ת ד׳ י״א.</small>
<h3>פסוק כד</h3>
<b>גיל יגיל אבי צדיק</b> ויולד חכם ישמח בו. השמחה היא גדולה מהגילה על כן יזכיר השמחה על החכם כי יש בו שתי מעלות שהוא צדיק וחכם כי לא ישבח ע"ה את החכם אם איננו צדיק וגם לא יקרא חכם זולתי הנמשך אחרי הנפש החכמה כאשר לא יקרא ישר מי שמכיר היושר אם אין נפשו נמשכת אחרי היושר. ואמרו במוסרים <sup>2</sup> אל תדמה בנפשך שאתה חכם כל שאתה רואה נפשך נמשכת אחרי התאוה ודע כי יותר קרוב להקרא חכם מי שנפשו נמשכת אחרי חפץ החכמה וקיום דבריה בהנהגותיה אע״פ שלא למד חכמה מן הנמשך אחרי התאוה ולמד חכמה.
<small><sup>2</sup> כעין זה במבחר הפנינים ס׳ ט׳ במקום המשתה והשחוק לא תשכון החכמה.</small>
ומה שהזכיר אבי צדיק ויולד חכם הוא על דרך. מה שאז״ל כי נגזר על האדם מעת היצירה אם הוא חכם או טיפש עני או עשיר אך לא יגזרו עליו אם הוא צדיק או רשע אבל תנתן הבחירה בידו <sup>3</sup>. על כן לא אמר יולד צדיק:
<small><sup>3</sup> נדה דף ט״ז ועיין הגהות מיימוני לפ״ה מהלכות תשובה להרמב״ם.</small>
<h3>פסוק כה</h3>
<b>ישמח אביך ואמך</b> וגו׳ יולדתך המגדלת אותך מלשון יולדו על ברכי יוסף (בראשית נ׳ כ"ג) על כן אמר גילה על יולדתו והשמחה שהיא גדולה ממנה על אביו ואמו:
<h3>פסוק כו</h3>
<b>תנה בני לבך לי ועיניך דרכי תנצורנה.</b> לי ליראתי ואהבתי. והלב הוא החפץ והתאוה. על כן הזהיר שיתן את הלב כולו אליו ית׳ כי חובה על האדם שלא יכסוף ולא יתאוה זולתי לעבודת השי"ת ושיהיו תאותיו מן העולם הסבות לעבודת השם בלבד.ועיניך דרכי תנצורנה. המצות והמעשים הטובים:
<h3>פסוק כז</h3>
<b>כי שוחה עמוקה זונה.</b> הקרב אל פתח ביתה ילכד בה פתאום כאשר יפול האיש בשוחה אם לא ישמר ממנה. ובאר צרה נכריה. אמר כי האשה הנכריה אע"פ שאינה זונה היא כמו באר צרה. שאם יהיה רגיל עמה בשיחה ובהסתכלות בפניה כל יום יוסיף לבו להמשך אחריה ויתחדש בו חשק ורוח זנונים עד שיתעה ויכשל. וכמי הבאר שהם נובעים וכל עת שישאבו מהם יתחדשו אחרים כן מן השיחה יבא אל המראה וממנו אל ההרהור וממנו אל המגע עד אשר יבא ויפול בשוחת החטא:
<h3>פסוק כח</h3>
<b>אף היא כחתף תארוב.</b> גם האשה הנכריה אע"פ שאינה רעה כמו הזונה גם היא כחיה תארוב אשר לא ידע האדם עת שתמית פתאום כן לא ישים אל לבו שיכשול באשה נכריה אחרי אשר איננו זונה ופתאום בפתע יכשל בה. כחתף כחיית חטף. ובוגדים באדם תוסיף. האיש שהוא ישר בטבע יהפך בוגד בעבורה כי יצר האשה תנכר על תולדת היושר אשר בו. זה ביאור לשון תוסיף. וכבר בארנו לך כי הבוגד הסך הישר:
<h3>פסוק כט</h3>
<b>למי אוי למי אבוי למי מדינים</b> וגו׳. על עונו ועל חטאתו כי היין מביא האדם לידי זימה. על כן סמך ענין היין לענין זונה ונכריה. למי מדינים. גם יוליד היין כעס ומריבה. למי שיח. גם הוא גורם לאדם להרבות דברים בענין שנ׳ הומה שכר (כ׳ א׳). למי פצעים חנם. רוב משתה היין יוליד החולאים בגוף האדם. למי חכלילות עינים. יוליד אדמימות בעיני האדם.
<h3>פסוק ל</h3>
<b>למאחרים על היין לבאים לחקור ממסך.</b> לא ימזגוהו במים להפיג כחו זולתי כדי להשביח טעם היין והם חוקרין שיעור ממסך היין להיטיב טעמו:
<h3>פסוק לא</h3>
<b>אל תרא יין כי יתאדם כי יתן בכוס עינו וגו׳.</b> אל תבט אל מראהו כאשר יתאדם פן תוסיף תאוה להרבות במשתהו. כי יתן בכוס עינו. יופי מראהו מלשון כעין הבדולח (במדבר י"א ז׳). יתהלך במישרים. כי אז יתאוה האדם להרבות במשתהו כי יתן בכוס עינו:
<h3>פסוק לב</h3>
<b>אחריתו כנחש ישך.</b> בעת משתה היין לא ירגיש בנזקיו אבל מתהלך במישרים ואחריתו כנחש ישך שאין האדם מרגיש בנזקו בתחלה וא"כ ירבה מחץ מכתו:
<h3>פסוק לג</h3>
<b>עיניך יראו זרות.</b> כי היין ישבש הדעת ומביאה לידי הרהור:
<h3>פסוק לד</h3>
<b>והייתה כשוכב בלב ים וכשוכב בראש חבל.</b> בראש התורן שאין דעתו מיושבת עליו:
<h3>פסוק לה</h3>
<b>הכוני בל חליתי הלמוני בל ידעתי.</b> מרוב התגבר יצר תאות משתה היין עליו לא ישית לבו אל נזקו רק ישבחנו וישכח כל נזקו ויזכיר תועלת אחת הנמצאת ממנו ויאמר כי היין יסיר כל אנחה ולא ירגיש האדם ענייני הזמן. מתי אקיץ. אין האיש הזה מתאוה להקיץ מיינו כי אם להוסיף לבקש משתה היין.
<h2>פרק כד</h2>
<h3>פסוק א</h3>
<b>אל תקנא באנשי רעה</b> <sup>1</sup> וגו׳. הזהיר תחלה להזהר מחברת אשה נכריה ואח"כ הזהיר לבלתי יבא בתוך הבאים לחקור ממסך. ועתה יזהיר
<small><sup>1</sup> עיין ש"ת ג׳, קצ"ח.</small>
<h3>פסוק יז</h3>
בנפול אויבך אל תשמח - דבק למה שהזכיר ורשעים ייכשלו ברעה משלי כד טז. והנה יזהיר, כי בנפול הרשע, אויבך, אל תשמח.
ויזהיר בזאת את חברו הרשע, שאינו שמח במפלתו לשם שמיים, ולא ישנאהו מפני רשעו, רק מפני שהוא אויבו.
ובכשלו אל יגל לבך - לפי שעניין השמחה גדול מעניין הגילה, הזכיר השמחה על הנפילה והגילה על הכישלון.
<h3>פסוק יח</h3>
פן יראה ה' ורע בעיניו - כי ייענש הרשע על השמחה לאיד הרשע חבירו, וכעניין מה שכתוב ופקדתי את דמי יזרעאל על בית יהוא הושע א ד.
והשיב מעליו אפו - זה טעם שני - מלבד החטא אשר יהיה בך בשמחתך לאידו, תהיה שמחתך סיבה שישיב ה' אפו מעליו.
עוד ייתכן לפרש, כי אחרי שהזהיר את הרשע ואמר אל תארוב רשע לנוה צדיק משלי כד טו, יזהיר עתה את הצדיק, שלא ישמח בנפול הרשע אויבו מצד האיבה והריב שהיה ביניהם.
אך אמנה מותר לשמוח בנפול הרשע לשם שמים, כעניין שכתוב כן יאבדו כל אויביך ה' שופטים ה לא, ונאמר ובאבוד רשעים רינה משלי יא י.
ולא ייתכן לפרש בנפול אויבך אל תשמח על נפילת הצדיק אויבו, כי מן הטעם שנתן לדבר, שיחדל לשמוח בכשלו למען לא ישיב ה' אפו מעליו, יש להבין מזה, כי על כשלון הרשע ידבר, שמותר לשנאותו, אך הזהיר על שונאו - שלא יעורר ליבו לשמוח בנפילתו מצד איבתו.
<h3>פסוק ל</h3>
על שדה איש עצל עברתי..., והנה עלה כולו קמשונים... משלי כד לא, ואחזה אנוכי אשית ליבי... משלי כד לב, מעט שנות מעט תנומות... משלי כד לג
העניין הזה כולו מוכיח כי הוא דרך משל, ולולי כן, מה יבוא להודיענו, הלא ידענו כי אם יתעצל האדם ולא יחרוש שדהו ולא יתקן כרמו, כי יעלה קמשונים; ומה זה שאמר אחרי כן "ואחזה אנוכי אשית ליבי"?
הנה, מצאנו במקומות רבים עניין שדה וכרם וניר וזריעה נזכרים על דרך משל: <ul><li>אשירה נא לידידי שירת דודי לכרמו ישעיהו ה א,</li> <li>ארכיב אפרים יחרוש יהודה הושע י יא,</li> <li>הכל היום יחרוש החורש לזרוע ישעיהו כח כד,</li> <li>זרעו לכם לצדקה... נירו לכם ניר... הושע י יב.</li></ul> והנה, "שדה" בזה - משל על הנפש המתאוה. ולפי שהתאוה מתולדת החומר, ימשילהו לשדה. ואמרו מחברי המוסר: עזרו דברים הצריכים לנפשותיכם, כדרך החרישה וההשקאה להצמיח הזרע, והוא מזגו במיצוע הארץ.
התבונן בזה, כי הנה תולדת הארץ מצלחת בעבודת האדם, וכן תולדת הנפש תצליח בגידול ולימוד והנהגה. ואם לא יגדל ויגמול נפשו - לא תצליח לפעולותיה ולעבודתה. והגידול הוא תיקון המידות. ואם ייגע האדם לעזור בתיקון הארץ להצלחת תולדתה - הלא ייגע בתיקון נפשו להצלחת תולדתה! והנה, הכוח הצומח והכוח המתאוה, תולדת שניהם תצליח בגידול ובהנהגה, ואם לא יגדלם, ויניח התאוה על דרכה ועל תאוותה ותולדתה - תישחת הנפש במידותיה וייפסד השכל, וגם הגוף ייספה ויאבד ביתרון המאכל והמשגל, אף כי יאבדו הנפש והגוף בחטאים ובעונשים.
והנה, יש אדמה נוחה להיעבד, ויש אדמה אשר עבודתה קשה ולא ייעבד בה ולא ייזרע זולתי בעמל כבד, ובכל זאת לא יניחנה להיפסד, ויעמול בעל השדה לחרוש ולהשקות עד אשר תשוב לשדה נעבדת וטובה. וכן יימצא בעניין הנפשות - כי יש נפש אשר תחזק תאוותה, ומידותיה קשות כפי תולדת החומר, וכאשר יעמול בעליה בתיקון מידותיה וימשכנה אחרי השכל, יישרנה מידותיה, ותמאס ברע ותבחר בטוב, ותמצא את לבבה נאמן וחפץ בעבודת ה' יתברך.
והנה, כאשר האדמה צריכה לחרישה ולזריעה והשקאה, כן הנפש צריכה לעניינים נמשלים לאלה. והנה מצאנו דרכי המשלים בשלוש אלה מבוארים.
והנה עניין החרישה - התוכחת התמידית בעצמו לנפשו, או יוכיחנו החכם, ותיכנע במוסר, לשבור הלב הקשה מיראת ה' יתברך, כאשר יעבוד האדם באדמה הקשה ותשוב נוחה ותחוח, וכתיב מדעתי כי קשה אתה ישעיהו מח ד, והסירותי את לב האבן מבשרכם יחזקאל לו כו. ומפני יראת ה' ייכנע הלב ויירך ויישבר, כאשר כתיב זבחי אלהים רוח נשברה תהלים נא יט, וכתיב ומפני שמי ניחת הוא מלאכי ב ה.
ומצאנו המשל הזה מפורש, שנאמר נירו לכם ניר ירמיהו ד ג, והיא היראה ושבירת הלב, וכאשר יצליח הזרע אחרי הניר - יצליח מעשה המצוות אחר היראה ותיקון המידות. כי אין שכר העובד במצוות אנשים מלומדה כשכר העובד מיראה, על כן ואל תזרעו אל קוצים. ונתפרש המשל בפסוק הבא אחריו: המולו לה' והסירו ערלות לבבכם ירמיהו ד ד.
ועוד כתיב על דרך המשל הזה: ארכיב אפרים יחרוש יהודה הושע י יא.
ובעניין הרשעים, שהם מכינים ליבם למידות הרעות, כתיב: חרשתם רשע, עוולתה קצרתם הושע י יג, ניר רשעים חטאת משלי כא ד.
ועוד מפורש עניין המשל הזה באר היטב, שנאמר הכל היום יחרוש החורש לזרוע ישעיהו כח כד, וביאור העניין: היעמול ויתעסק בעניין החרישה לעולם? הלוא יחרוש ואחר-כך יעסוק בזריעה, הלוא אם שיווה פניה והפיץ קצח וכמון יזרוק ישעיהו כח כה, ואחר-כך יקווה למטר להשקות השדה, ויסרו למשפט, אלהיו יורנו ישעיהו כח כו. והנה, הנביאים מוכיחים אתכם יום יום ואינם פוסקים מהוכיח ומהכניע לבבכם - ואינכם מתקנים מעשיכם אחרי התוכחת. ודומה עניין הזה למי שעוסק בחרישה לעולם, ואין זריעה אחרי החרישה.